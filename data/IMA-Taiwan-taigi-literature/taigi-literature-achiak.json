[
  {
    "title": "我聽著花開的聲：台語散文集",
    "author": "廖張皭",
    "text": "台語是阮佮故鄉的連結，台語予阮揣著轉去厝的路， 寫台文是我對故鄉的 siàu 念，嘛是咧走揣家己，中年書寫 閣 khah 是 ua̍t 頭 1 看家己的人生，反省 1 tsuā 行來的 ta̍p- ta̍p 滴滴。阮佇雲林二崙濁水溪邊的小庄頭出世，老爸掀《 彙音 寶鑑 》2 kā 阮號名。讀小學的時，就真佮意文學。國立成 功大學中文系畢業，bat 佇私立中學教冊，了後，佇國民學 校做老師。",
    "paragraph_id": 1
  },
  {
    "title": "我聽著花開的聲：台語散文集",
    "author": "廖張皭",
    "text": "2002 年 1 个機緣，讀著阿仁老師的作品，發現 原來用台語會當寫出 hiah-nī 趣味的文學，我嘛綴咧攑筆寫 出我的第一篇台文〈Tshiau 揣阿爸的形影 〉。我發現用母 語會當 kā 藏佇心內的感情，原汁原味寫出來，就開始自修 學羅馬字、寫台文。",
    "paragraph_id": 2
  },
  {
    "title": "我聽著花開的聲：台語散文集",
    "author": "廖張皭",
    "text": "2022 年總算等著台語 tsiânn-tsò3 正式的課程，會當 佇學校上台語課，m̄ 是像過去 kan-nā 指導社團佮訓練語文 比賽 niā-niā。Tann，台語是阮的日常，看著台語 uì 20 冬 前驚伊死死去，到 tsit-má 講台語當時行，母語若復振起 來，是阮上 kài 歡喜的代誌，嘛是台灣社會語言的轉型正 義。阮心內足感謝久年來，濟濟為台文奉獻的 sia̋n-pái4 。",
    "paragraph_id": 3
  },
  {
    "title": "我聽著花開的聲：台語散文集",
    "author": "廖張皭",
    "text": "現此時咱需要閣 khah 濟台語文作品，這嘛是我出版這 本冊的動機，我 kā 2002 年到 tann 所寫的台語散文，tîng 修改、整理出版。想 beh 為台語文主流化盡淡薄仔心力， 想講文章已經出世矣，應該愛予人有機會讀著咱媠 khuì 的 母語文學作品。冊內面有我的囡仔時、有我成長的痕跡，有故鄉的人、 事、物，雖 bóng 是我個人的記憶，嘛是咱走揣台灣的生活、 文化、歷史記持的線索。",
    "paragraph_id": 4
  },
  {
    "title": "我聽著花開的聲：台語散文集",
    "author": "廖張皭",
    "text": "有 2、3 篇雖然是用小說的筆法寫， m̄-koh5 寫的攏是誠實的代誌，m̄ 是虛構的故事。生活佇 台灣的咱，若有看重家己的過去，會予咱閣 khah 要意、珍 惜咱的現在，進 1 步思考咱台灣的未來。用母語思考，書寫家己、走揣家己，書寫現代生活事 事項項，kā 去 hőng 鉸斷的喙舌揣倒轉來，是偌 nī-á 幸福 佮幸運的代誌。",
    "paragraph_id": 5
  },
  {
    "title": "我聽著花開的聲：台語散文集",
    "author": "廖張皭",
    "text": "期待閣 khah 濟人做伙行入台語的花園，大 細漢做伙 kā 台語講倒轉來。講台語、寫台文，台語現代化、 文字化，歡迎逐家鬥陣來！1 ua̍t 頭：斡頭，回顧。2 彙音寶鑑：Luī-im-pó-kàm，台灣戰後頭 1 本台灣人家己編的韻冊，學 台語的工具冊。編者沈富進，蹛古坑華山，1953 年出版。3 tsiânn-tsò：成做，成為。4 sia̋n-pái：前輩。5 m̄-koh：毋過，不過。",
    "paragraph_id": 6
  },
  {
    "title": "我聽著花開的聲：台語散文集",
    "author": "廖張皭",
    "text": "Tso̍h--ji̍t1 beh 暗仔，因為淡薄仔代誌去台北，拄好有 1 寡 làng-phāng2 的時間，1 个人坐佇公園歇睏。Hiông- hiông3 想著最近冊店 1 間 1 間相接紲收起來，感覺誠可惜， 就 Google 上近的冊店，查著附近有 1 間開 40 年的傳統冊 店，5 分鐘會當行跤到，就散步沓沓仔 4 行過 -- 去。哇！",
    "paragraph_id": 7
  },
  {
    "title": "我聽著花開的聲：台語散文集",
    "author": "廖張皭",
    "text": "有影是傳統的老冊店，我 kán-ná5 nǹg 過6 時空 pōng-khang7，轉去虎尾公車站邊仔彼間冊店。彼陣，我 是 1 个為文學痴迷，食冊就會飽的高中生，差不多逐工放 學攏會 uat 入去彼間冊店，關心看有啥物新冊出世，雖然 lak 袋仔不時空空，厝裡散 kah giōng-beh 予鬼掠去，阮 嘛是勻勻仔 8 儉錢，等夠額就交予冊店頭家，歡歡喜喜 kā 架仔頂的冊紮轉去。",
    "paragraph_id": 8
  },
  {
    "title": "我聽著花開的聲：台語散文集",
    "author": "廖張皭",
    "text": "M̄-koh，閣 khah 濟的時陣是 1 箍人 徛佇冊店的角 -- 仔，看冊看規晡，尾 -- 仔無買冊，就家己 歹勢歹勢恬恬仔 9 走，頭家嘛 m̄-bat 予阮歹面看。離開冊店，坐 uànn-pang 的台西客運轉去厝。我佮 意坐佇倚窗仔，會當看黃昏的田園，看各種農作物佮彎彎 uat-uat10 的 小 路， 沿 路 thàng 去 1 个 閣 1 个 庄 頭。",
    "paragraph_id": 9
  },
  {
    "title": "我聽著花開的聲：台語散文集",
    "author": "廖張皭",
    "text": "有 時 我會想像作家學長「 林雙不 」讀虎尾高中的時，坐台西客 運看著、聽著的是啥物風景？佮伊坐仝 pang 車，彼个手 phóng 鼓吹花、穿 lá-pah 褲離家出走的查某囡仔，uì 主張 免讀大學嘛過了誠好，到認真讀冊考大學，家己轉變嘛鼓 勵伊按呢，kám 正港有彼个人？Ah 是作家家己進行的 1 場 思辯？",
    "paragraph_id": 10
  },
  {
    "title": "我聽著花開的聲：台語散文集",
    "author": "廖張皭",
    "text": "伊偷走書 11 去虎尾溪 poh 岸邊、糖廠、公園、一等 涼冰果室……，四界 lōng-liú-lian12，茫茫渺渺看無家己 的未來，升學主義壓迫少年囡仔敏感、ke̍h-kuāinn13 的心， 阮熟似的環境佮苦悶的心境完全予伊寫透機。當伊佇阿里 山天星陪伴伊寫情批予愛人仔，阮嘛綴咧幻想：有 1 工， kám 有人會寫按呢的批予阮？",
    "paragraph_id": 11
  },
  {
    "title": "我聽著花開的聲：台語散文集",
    "author": "廖張皭",
    "text": "我自細漢就足愛看課外冊，足早就確立家己對文學的 興趣，愛感謝 2 个人。1 个是我國校仔 4 年的老師，伊佇教 室的壁角設 1 个班級冊櫥，教我負責登記、管理，鼓勵全 班同學借冊、看冊，老師開錢買足濟世界文學名著來予阮 讀。彼陣阮庄跤所在，國校仔無圖書館，無課外冊 thang 借，伊替阮拍開 1 个新視界，1 个趣味的世界。",
    "paragraph_id": 12
  },
  {
    "title": "我聽著花開的聲：台語散文集",
    "author": "廖張皭",
    "text": "另外 1 个愛 感謝的是我的阿姊，我國校仔 5、6 年的時，伊咧讀國中， 為著拚聯考，讀冊讀 kah 無暝無日，閣愛專工替我去圖書 館借冊、還冊，2 冬 tah-tah，到 kah 我讀國中 tsiah 換我 家己去借。席慕蓉佮蕭蕭的詩，陪伴我行過無怨 tsheh 的 青春，鼻著花開的芳味。明明人佇厝裡，神魂嘛綴作家三 毛去異國去沙漠咧流浪，走揣夢中的橄欖 14 樹。",
    "paragraph_id": 13
  },
  {
    "title": "我聽著花開的聲：台語散文集",
    "author": "廖張皭",
    "text": "冊店曾經是我暝日流連的所在，tann 竟然 m̄ 知有偌 久無行跤到矣。早就慣勢透過網路買冊，幾个 tshi̍h-jí 揤 揤咧，過 2 工仔冊就送到位，實在有夠利便，加上 khang- khuè 誠無閒，就無去想按呢冊店 kám 有才調生存。佇網路發達的現代，冊店經營正港無簡單，我入去 的時，kan-nā 頭家 1 个人坐佇櫃台掀報紙，kán-ná 無聊 kah。",
    "paragraph_id": 14
  },
  {
    "title": "我聽著花開的聲：台語散文集",
    "author": "廖張皭",
    "text": "我行去歷史佮文學的冊櫥遐，濟濟熟似的老朋友攏佇 遐，《 千江有水千江月 》佇架仔頂咧大力 kā 我 ia̍t 手，親像 久年無 khuàinn 的好朋友，驚我 kā 放袂記得的款。白先勇 的《 臺北人 》hām 因為電影《 斯卡羅 》15 tshìng kah 掠袂 牢的《 傀儡花 》phīng 做伙。",
    "paragraph_id": 15
  },
  {
    "title": "我聽著花開的聲：台語散文集",
    "author": "廖張皭",
    "text": "我當咧想講 thài 攏無看著台語冊，拄好 2 个人客入來， 1 个提 1 本冊坐落來讀，1 个巡巡咧都無 5 分鐘，空手行出 去。我選 1 本早前想 beh 買猶未買的冊，坐落來讀，氣氛 輕鬆閣自然。冊店頭家明明有進袂 tsió 新冊，足受歡迎的《 海風酒 店 》佮向陽老師上新的詩集《 行旅 》攏囥佇上顯目的所在。",
    "paragraph_id": 16
  },
  {
    "title": "我聽著花開的聲：台語散文集",
    "author": "廖張皭",
    "text": "Beh 走 tsìn 前，我 kā 手提咧彼本冊囥佇櫃台，kā 頭 家講 beh 買彼本，頭家 kán-ná m̄ 敢相信，喙 nauh16 1 下 講：「 寫 kah hiah-nī 厚，ah 無人 beh 買。」我笑笑仔 kā 看 1 下，足想 beh 應講：「 我 kám m̄ 是人？」《 鳶山誌： 半透明哀愁的旅鎮 》照定價 750 箍，無俗半箍銀。",
    "paragraph_id": 17
  },
  {
    "title": "我聽著花開的聲：台語散文集",
    "author": "廖張皭",
    "text": "我行出 去的時，頭家閣 1 擺大聲 huah 多謝光臨。2023 年寫 1 tso̍h--ji̍t：今仔日的前 2 工。2 làng-phāng：閬縫，空隙、空檔。3 hiông-hiông：雄雄，突然。4 沓沓仔：ta̍uh-ta̍uh-á，漸漸地。5 kán-ná：好親像。6 nǹg 過：軁過，穿越。7 pōng-khang：磅空，涵洞、隧道。8 勻勻仔：ûn-ûn-á，寬寬仔、慢慢仔。",
    "paragraph_id": 18
  },
  {
    "title": "我聽著花開的聲：台語散文集",
    "author": "廖張皭",
    "text": "9 恬恬仔：tiām-tiām-á，靜靜地。10 彎彎 uat-uat：彎彎斡斡，彎曲。11 偷走書：thau-tsáu-tsu，逃學、蹺課。12 lōng-liú-lian：閒閒無代誌做，四界 pha-pha 走，浪蕩、閒晃。13 ke̍h-kuāinn : puān-gi̍k，叛逆。14 橄欖：kan-ná。15 《斯卡羅》：排灣族語「Seqalu」。16 nauh：喃喃低語。",
    "paragraph_id": 19
  },
  {
    "title": "我聽著花開的聲：台語散文集",
    "author": "廖張皭",
    "text": "連紲幾若工，kā《 鳶山誌：半透明哀愁的旅鎮 》彼本 厚厚的冊 mooh 牢牢，行到佗，讀到佗，愈讀愈有興趣。引起阮翁好玄，m̄-nā 1 1 擺問我：「 讀 kah hiah-nī 認真， kám 有 影 hiah 好 看？」一 般 人 kan-nā2 看 著 hiah 厚 的 冊，就倒退幾若步，閣 khah 免講冊名是鳶山誌，m̄ 知影的 人掠準是親像地方誌彼款𠕇硞硞 3 的冊。",
    "paragraph_id": 20
  },
  {
    "title": "我聽著花開的聲：台語散文集",
    "author": "廖張皭",
    "text": "這是 1 本用鴟鴞山 4 做戲齣，三峽做舞台，tshuā 咱 tiông 新行過三角湧 7 千年鹹、酸、苦、tsiánn 的歷史小說， uì 遐嘛會當予咱看著規个台灣的過去佮現在。做 1 个台灣 人，咱袂當無了解台灣的歷史。M̄-koh，誠無彩，過去咱 學生囡仔時代，學校教的歷史攏以中國為主，所以真濟人 對台灣歷史，pīng 無深刻的知 bat，甚至完全 m̄ 知。",
    "paragraph_id": 21
  },
  {
    "title": "我聽著花開的聲：台語散文集",
    "author": "廖張皭",
    "text": "按呢， 你一定愛來讀詹明儒老師這本歷史小說，你會親像 báng- kah5 內面的大力水手 Pha-phài6 食著菠薐仔罐頭仝款，功 力大大增加，因為你食著的是台灣歷史大補丸。坦白講，這本冊無好讀。詹老師是足 gâu 的文字魔術 師，拄開始我定定捎無是 siáng 咧講話，捎無故事的發展， 1 擺閣 1 擺沓沓仔讀、勻勻仔看，跟綴主角佇無仝時間、空 間 nǹg 來 nǹg 去。",
    "paragraph_id": 22
  },
  {
    "title": "我聽著花開的聲：台語散文集",
    "author": "廖張皭",
    "text": "Uì 幾千冬前到現代，lò-lò 長的大幅時 間，hiah-nī 濟的歷史事件，莫怪作者 beh tsioh 魔幻寫實 的筆法，引 tshuā 讀者行 1 tsuā 生死旅遊，予咱佮冊裡的 人，同齊經歷 1 段歷史，啖 1 喙喜怒哀愁的滋味，感受咱 祖公祖媽悲歡離合的人生。恩主公病院內底彼个某 1 个痟的，uì 頭到尾 kā 規个故 事串聯起來，彼个痟的其實就是作者的化身，嘛是愛台灣 的你佮我。",
    "paragraph_id": 23
  },
  {
    "title": "我聽著花開的聲：台語散文集",
    "author": "廖張皭",
    "text": "面對自古以來就紛紛擾擾的台灣，有當時仔無 精神錯亂嘛真困難，特別是活佇現此時的台灣。頭 1 篇， 彼个痟的問醫生：「 你 -- 看，我的心 1 粒仔 kiánn，有才調 囥偌濟人？」作者 tsioh 醫生的喙講：「 你若佮一般世間人 仝款，選擇性記憶佮放袂記得，ah 是選擇攑香綴拜盲從 7 的性命模式，按呢就應該會當正常過日子矣。」是 lah，m̄- koh，咱 kám 甘願？",
    "paragraph_id": 24
  },
  {
    "title": "我聽著花開的聲：台語散文集",
    "author": "廖張皭",
    "text": "認 bat 家 己 是 siáng， 知 影 家 己 的 歷 史，tsiah 會 當 得著經驗佮教示，tsiah 有機會用智慧去避免悲慘的戲齣 tîng 演。人定定笑咱台灣人無夠團結閣無頭神，記持 bái， khang-tshuì8 1 kian-phí9 就袂記得疼，實在有夠害。120 冬前平埔族消失去、Tāi-iáng10 hőng 趕去到內山 斗底，kám 有佇咱的心留落來任何痕跡？",
    "paragraph_id": 25
  },
  {
    "title": "我聽著花開的聲：台語散文集",
    "author": "廖張皭",
    "text": "7、80 冬前日本 殖民統治，誠無簡單 tsiah 結束，uì 中國來的國民黨政府 隨仝款 kā in 的語言佮統一的迷夢，強逼咱台灣人接受，閣 1 擺變天的血水 tsha̍p-tsha̍p 津，二二八佮白色恐怖，粗 tshân 刣人、掠人，對濟濟老輩的台灣人，是 1 場講袂出喙 的惡夢。",
    "paragraph_id": 26
  },
  {
    "title": "我聽著花開的聲：台語散文集",
    "author": "廖張皭",
    "text": "民主先生阿輝伯仔的寧靜革命，雖然予台灣本土化、 民主化，m̄-koh，民主深化無夠，濟濟價值觀錯亂，大部 份的人對歷史認 bat 無深，予有心人定定有機會使弄，刁持 畫烏漆白、舞豬舞狗，偏偏有人耳空輕，像俗語講的：「 人 牽 m̄ 行，鬼牽 liù-liù 去。",
    "paragraph_id": 27
  },
  {
    "title": "我聽著花開的聲：台語散文集",
    "author": "廖張皭",
    "text": "」遐的無中心思想、無信仰，為 著個人利益、空喙哺舌騙選票，出賣靈魂的政治變色龍滿 滿是，造成逐擺選舉攏是族群的拆裂 11，予正港對台灣有疼 心的人操心擘腹 12 。",
    "paragraph_id": 28
  },
  {
    "title": "我聽著花開的聲：台語散文集",
    "author": "廖張皭",
    "text": "作者佇第九篇寫出台灣無 10 冬就 2 擺政黨輪替，佇短 短的時間內，有誠大的變化，伊用施明德、馬英九、陳水 扁 3 个政治人物做例，寫出 in「tsa̍h-hng、今仔日、明仔 載、後 -- 日 」的轉變，袂輸猴齊天 72 變，3 个人 12 種正爿、 倒爿無仝款的屈勢，有真精彩的描寫。變化大 kah，予人 誠感慨，總是猶未到最後，in 3 个人的歷史定位佮局勢的 演變，kan-nā 天知影。",
    "paragraph_id": 29
  },
  {
    "title": "我聽著花開的聲：台語散文集",
    "author": "廖張皭",
    "text": "規本冊逐篇攏有精彩的所在，文章有歌詩做證，散文 的敘述風格，有時直破、有時充滿詩意，筆尾予咱濟濟的 反省佮思考，值得咱讀了閣讀。親像作者家己所講的，逐 篇攏有會予咱目睭光起來的星閃閃 sih13，佇遮，邀請你做 伙綴伊 nǹg 入去伊的文學世界，飛天 tsǹg 地、四界遊覽。我已經開始期待詹老師的另外 1 本姊妹仔冊，《 鳶山誌 》 雙連作《 藍色三角湧 》矣！",
    "paragraph_id": 30
  },
  {
    "title": "我聽著花開的聲：台語散文集",
    "author": "廖張皭",
    "text": "2023 年寫 1 m̄-nā：毋但，不只。2 kan-nā：只，只要、只有。3 𠕇硞硞：tīng-khok-khok，堅硬、強硬。4 鴟鴞山：Ba̍h-hio̍h-suann。5 báng-kah ：漫畫、動畫片、卡通。6 Pha-phài：大力水手 Popeye。7 盲從：bông-tsiông。8 khang-tshuì：空喙，傷口。9 kian-phí：堅疕，結痂。",
    "paragraph_id": 31
  },
  {
    "title": "我聽著花開的聲：台語散文集",
    "author": "廖張皭",
    "text": "10 Tāi-iáng：Tayan，泰雅。11 拆裂：thiah-li̍h，撕裂。12 操心擘腹：tshau-sim-peh-pak，勞神費力。13 閃閃 sih：閃閃爍。Beh 50 歲矣，志坤猶原逐工透早天未光，就駛彼台 3 噸半的貨車去武市 1 割貨 2。了後，tsiah 轉來附近的庄 頭，沿路 huah 賣，固定的路線，無變化的放送聲：「 賣 菜 ooh！買菜 ooh！",
    "paragraph_id": 32
  },
  {
    "title": "我聽著花開的聲：台語散文集",
    "author": "廖張皭",
    "text": "買魚仔、買菜緊來 ooh！鮮沢 3 的魚 仔、 豬 肉、ian-tshiâng、 豆 腐、 豆 乾 ……beh 買 的 緊 來 ooh！」人客聽著這款的放送聲，就知影賣菜坤仔轉來矣， 厝內若有需要的人就會緊出來買，志坤仔攏會佇廟埕 ah 是 kám 仔店店頭，停 kah 久淡薄仔，thìng 候人客來交關。這幾冬來志坤仔逐个庄頭行透透，伊發現 1 个怪奇的 現象，就是外籍新娘 ná 來 ná 濟。",
    "paragraph_id": 33
  },
  {
    "title": "我聽著花開的聲：台語散文集",
    "author": "廖張皭",
    "text": "志坤仔 phīng 伊生理人 的目色 kah 經驗，真緊就知影佗 1 个新娘是 uì 佗 1 个國家 來，嫁予佗 1 口灶做新婦。志坤仔 kā 歸類，有印尼的、越 南的、Kán-poo-tsē4 的、泰國的、中國的，志坤仔心內咧 想，若全部做伙出來買菜，m̄ 就袂輸聯合國 hiah 鬧熱。In 遮的查某人攏誠 gâu，誠 khiàng5 跤，真緊就加減會曉講 淡薄仔台灣話矣。",
    "paragraph_id": 34
  },
  {
    "title": "我聽著花開的聲：台語散文集",
    "author": "廖張皭",
    "text": "準講拄仔來 khah 生疏，袂曉講半句，嘛 會比手畫刀，志坤仔根本免煩惱無法度溝通。事實上，志坤仔厝內嘛 tshuā 1 个越南新娘，因為語 言、風俗無仝，tshím 頭仔 6 啥物攏 m̄ 知，經過吉仔婆調教， tsit-má 是一粒一的賢妻良母。",
    "paragraph_id": 35
  },
  {
    "title": "我聽著花開的聲：台語散文集",
    "author": "廖張皭",
    "text": "志坤仔 uì 無某無猴的羅漢 跤仔，tsiânn-tsò 2 个囡仔的老爸，吉仔婆上滿意的是新 婦為 in 李家生 2 个金孫，1 个查某 1 个查埔，拄拄好。本 底吉仔婆逐工 kā 新婦顧牢牢，袂輸顧賊仔咧，驚新婦「 落 跑 」，聽人 hán7 講彼款代誌定定發生，吉仔婆暝日提心吊 膽，一直到 kah 紅嬰仔出世。看新婦 m̄-nā 骨力拍拚閣誠顧 家，吉仔婆 tsiah 肯予新婦自由出入。",
    "paragraph_id": 36
  },
  {
    "title": "我聽著花開的聲：台語散文集",
    "author": "廖張皭",
    "text": "猶未生囝 tsìn 前，志坤 bat 招 in 某鬥陣去賣菜，2 翁 仔某做伙出去 huah 賣，沿路 khah 有伴，嘛 khah 心適。若拄著仝款越南來的，in 某就佮伊講故鄉的話，逐家攏感 覺誠趣味，就按呢志坤仔嘛開始加減學幾句仔 in 的話 。",
    "paragraph_id": 37
  },
  {
    "title": "我聽著花開的聲：台語散文集",
    "author": "廖張皭",
    "text": "Tsit-má，志坤仔閣恢復 1 个人賣菜的日子，若拄著拄 uì 越南來的查某人，伊就用學來的越南話佮人客相借問， 頭 1 擺聽著的人客攏會驚 1 tiô，了後展開難得的笑容，後 回換 in 主動佮賣菜坤仔講家己的母語，無形中志坤仔嘛佮 人客 giú khah 倚。",
    "paragraph_id": 38
  },
  {
    "title": "我聽著花開的聲：台語散文集",
    "author": "廖張皭",
    "text": "雖 bóng 志 坤 仔 真 拚 勢 做 生 理， 人 客 嘛 真 照 顧，m̄- koh，志坤仔的收入 pīng 無 kài 好，小小的庄頭，人口無 濟，大部份是老人佮囡仔，閣 1 寡留佇庄跤做穡的中年人。少年家佇都市讀冊，了後就佇都市食頭路，罕得有幾个決 心轉來庄跤發展。",
    "paragraph_id": 39
  },
  {
    "title": "我聽著花開的聲：台語散文集",
    "author": "廖張皭",
    "text": "人有 khah tsió，加上逐口灶攏佇前後埕 種 1 寡菜蔬，親像金瓜、菜瓜、川七、番薯葉仔、皇宮菜、 ìng 菜……應有盡有，thài tō 閣買？志坤仔 bat 想過換途討趁凡勢 khah 有額，伊去貨運 公司應徵，m̄-koh，頭家看著伊的倒手，隨就 ka̋i8 拒絕， beh ín 做 工 的 頭 路 閣 khah 免 講。想 無 步，m̄-tsiah 到 tann 猶咧賣菜。",
    "paragraph_id": 40
  },
  {
    "title": "我聽著花開的聲：台語散文集",
    "author": "廖張皭",
    "text": "志坤仔的倒手是少年的時，佇台北食頭路去予工場的 ki-hâi9 絞歹去的，彼陣伊猶未 30 歲。志坤仔蹛院的時， 頭家閣好禮捾 1 籃 lìng-gooh 去 ka̋i 看，叫伊安心治療。等 kah 伊出院 suah kā 辭頭路，講伊無法度操作 ki-hâi 矣， 叫伊轉去食家己。",
    "paragraph_id": 41
  },
  {
    "title": "我聽著花開的聲：台語散文集",
    "author": "廖張皭",
    "text": "了後志坤仔四界揣頭路攏碰壁，尾 -- 矣 tsiah 轉去故 鄉……二崙仔賣菜，故鄉的人、故鄉的情、故鄉的景物， 安慰伊受傷的心靈，予伊有閣活落去的力量佮勇氣。2002 年寫 1 武市：批發市場。2 割貨：批貨來賣。3 鮮沢：tshinn/tshenn-tshioh，新鮮。4 Kán-poo-tsē：柬埔寨。5 khiàng 跤：精明。6 tshím 頭仔：拄開始。",
    "paragraph_id": 42
  },
  {
    "title": "我聽著花開的聲：台語散文集",
    "author": "廖張皭",
    "text": "7 hán：謠傳、風傳、議論紛紛。8 ka̋i：kā i 合音連讀。9 ki-hâi：機械，機器。",
    "paragraph_id": 43
  },
  {
    "title": "我聽著花開的聲：台語散文集",
    "author": "廖張皭",
    "text": "賢仔嬸婆今年 70 矣，自從老伴過身了後，家己 1 个人 蹛佇庄跤，算算咧嘛有 10 年矣，雖 bóng 10 年來袂輸人講 的老孤 khut，m̄-koh，完全攏看袂出伊的孤單，伊總是歡 頭喜面、喙笑目笑，拄著人，m̄ 管是大細漢攏主動佮人相 借問，伊無老大人彼種雜唸，顛倒像囡仔 hiah-nī 古錐， 人人攏真佮意伊，叫伊「 歡喜婆仔 」。",
    "paragraph_id": 44
  },
  {
    "title": "我聽著花開的聲：台語散文集",
    "author": "廖張皭",
    "text": "歡 喜 婆 仔 身 體 真 勇 kiānn， 自 少 年 做 kah 老， 罕 得 huah 腰痠背疼，透早 4、5 點精神， 飼雞仔、鴨仔、鵝 仔，開始無閒的 1 工。過去，飼 tsing-senn-á 是為著厝裡 的經濟，了後慣勢矣就一直飼落去。Tsit-má，歡喜婆仔飼 tsing-senn-á 是 1 種趣味。",
    "paragraph_id": 45
  },
  {
    "title": "我聽著花開的聲：台語散文集",
    "author": "廖張皭",
    "text": "Kan-nā 看埕尾彼 2 隻孔雀，逐 工食飽飽、閒仙仙、行來踅去，不時用破叉仔聲大聲 kā 人 展伊色水多彩美麗、豐滿的身軀，就知影 in 兜的孔雀有偌 nī-á 囂俳。「 烏的 」是歡喜婆仔的寶貝狗，歡喜婆仔對烏 的足疼 thàng，是彼 2 隻孔雀無法度比 phīng 的。歡喜婆仔佇厝的邊仔有 2 分地，當初歡喜婆仔堅持講 beh 留落來種作，tsiah 無賣賣去。",
    "paragraph_id": 46
  },
  {
    "title": "我聽著花開的聲：台語散文集",
    "author": "廖張皭",
    "text": "本底的田園為著 beh 栽 培 in 後生志文去美國留學攏賣去矣，2 个老的心甘情願，1 sut-á 都無後悔，祖公仔留落來的田園，佮 in 翁仔某規世人 粒積的財產，會當成就囝孫、完成囝兒的夢，in 相信祖公 仔嘛會贊成，事實上，做爸母的比 siáng 攏閣 khah 歡喜。",
    "paragraph_id": 47
  },
  {
    "title": "我聽著花開的聲：台語散文集",
    "author": "廖張皭",
    "text": "歡喜婆仔的孤囝志文真 tsiânn-mi̍h1，gâu 讀冊閣 bat 代誌，m̄-nā 無予爸母失望，閣予 in 做夢嘛想袂到會生 1 个博士囝。志文提著博士學位了後，轉來台灣服務，無偌 久就佇台北市買厝，三番兩次請 2 个老大人去台北做伙蹛， 2 个老的 10 年去無超過 10 擺，上久 1 擺是賢仔叔公破病佇 台北長庚病院蹛院。",
    "paragraph_id": 48
  },
  {
    "title": "我聽著花開的聲：台語散文集",
    "author": "廖張皭",
    "text": "蹛無 1 禮拜就無法度矣，伊 beh 去見 佛祖 tsìn 前，堅持留 1 點仔 khuì 絲仔轉去故鄉二崙仔。賢 仔嬸婆雖然心內足艱苦，嘛同意翁婿的決定，伊知影若換 做家己，嘛會有仝款的堅持。志文 in 翁仔某誠希望歡喜婆仔搬去台北鬥陣蹛。歡喜 婆仔佇翁婿過身了後，bat 順 in 的意去台北蹛 1 站仔。",
    "paragraph_id": 49
  },
  {
    "title": "我聽著花開的聲：台語散文集",
    "author": "廖張皭",
    "text": "日 -- 時 2 个少年的攏去上班，暗時足 uànn tsiah 轉來，歡喜 婆仔家己 1 个人佇生份的都市，無親 tsiânn 朋友 thang 相 揣，行佇路裡，看逐个人攏 hiong-hiong-kông-kông2， 連 beh 去利便商店買 1 寡物件，店員嘛聽無咱講的話，實 在誠袂慣勢。",
    "paragraph_id": 50
  },
  {
    "title": "我聽著花開的聲：台語散文集",
    "author": "廖張皭",
    "text": "志文看阿母 1 工 1 工消瘦落肉，1 khùn仔kán-ná老 幾若 10 歲，話ná來ná少，定定nauh講beh轉去庄跤， tsiah m̄ 敢閣留伊。轉去庄跤了後，歡喜婆仔 ná 親像海翁 tîng 轉去大海，活跳跳，充滿活力。歡喜婆仔的 2 分地，無 pa̍k 人3 種稻仔，伊留 beh 家 己種菜，白菜、菠薐仔、芹菜、湯匙仔菜、油菜、苳蒿…… 種幾若項。",
    "paragraph_id": 51
  },
  {
    "title": "我聽著花開的聲：台語散文集",
    "author": "廖張皭",
    "text": "家己食袂去，就送予厝邊隔壁，賰的 tsiah 割去 賣。厝邊兜嘛會三不五時提米予伊，mê-lóng 瓜4 佮西瓜 收成嘛送伊 1 大堆。Mê-lóng 濟 kah 食袂去，歡喜婆仔 kā 曝 kuann，閣送予厝邊頭尾、親 tsiânn 五十，逐个攏食 kah 誠歡喜。",
    "paragraph_id": 52
  },
  {
    "title": "我聽著花開的聲：台語散文集",
    "author": "廖張皭",
    "text": "歡喜婆仔 60 歲做阿媽，歡喜 kah 喙仔 li̍h-sai-sai，歡 喜婆仔 m̄ 知 kā 菩薩 hē 偌濟願，tsiah 求著這个孫仔，金孫 滿月彼 1 工，歡喜婆仔 tshiànn 布袋戲來廟口謝神，請逐 家食油飯、雞腿佮滷卵，逐家閣放炮仔 kā 鬥鬧熱，歡喜婆 仔講伊總算對 in 李家有交代矣。隔轉工，志文 in 翁仔某就 kā 紅嬰仔 tshuā 轉去台北矣。",
    "paragraph_id": 53
  },
  {
    "title": "我聽著花開的聲：台語散文集",
    "author": "廖張皭",
    "text": "歡喜婆仔疼孫逐家攏知，伊 想 beh kā 金孫留佇身軀邊照顧，看志文 in 翁仔某 kán-ná 足為難，伊無想 beh 勉強 in，嘛無想 beh kiâng 去台北蹛。少年的拚事業，老的嘛無話講，就按呢，志文 in 久久 tsiah tshuā 金孫轉來 1 擺。看金孫 1 冬 1 冬大漢，歡喜婆仔有講袂出來的滿足。",
    "paragraph_id": 54
  },
  {
    "title": "我聽著花開的聲：台語散文集",
    "author": "廖張皭",
    "text": "逐冬過年，志文 in 翁仔某包的紅包，歡喜婆仔攏閣 kā 包 予金孫阿弟仔，阿弟仔喙真甜，阿媽長、阿媽短，連烏的 嘛 bat 這个罕得轉來的主人，綴佇伊的尻川後搖尾溜兼 sai- nai。志文 in 翁仔某真重視阿弟仔的教育，驚阿弟仔起磅就 輸 -- 人，予伊去讀上好的幼稚園，3 歲開始學英語、5 歲學 鋼琴、6 歲參加「 讀經班 」、7 歲寫毛筆……。",
    "paragraph_id": 55
  },
  {
    "title": "我聽著花開的聲：台語散文集",
    "author": "廖張皭",
    "text": "阿弟仔的「 國 語 」佮英語講 kah phīng 台語閣 khah 好，伊佮阿媽 ná 來 ná 生疏，離這塊土地 ná 來 ná 遠。歡喜婆仔心內感覺 gāi-gio̍h gāi-gio̍h5，想想咧 kán- ná 無啥著，就 kā 志文 in 翁仔某講：「 阿弟仔的台語講 kah 無啥輾轉，有當時仔嘛聽無我 teh 講啥物。」志文 kā 應講 學校 tō 無咧教。",
    "paragraph_id": 56
  },
  {
    "title": "我聽著花開的聲：台語散文集",
    "author": "廖張皭",
    "text": "歡喜婆仔袂死心閣講：「 學校無教，恁翁 仔某教，khah 早學校無教，阿爸、阿母無讀過冊嘛 kā 你 的台語教 kah hiah 媠 khuì……」志文仔拄開始 the 講 in 翁仔某攏誠無閒，阿弟仔嘛無時間 thang 學，看阿母 hiah- nī 堅持，tsiah 無意仔無意應好。雖 bóng 按呢，歡喜婆仔仝款期待，thìng 候囝孫不 sám 時轉來，歡歡喜喜迎接、招待 in。",
    "paragraph_id": 57
  },
  {
    "title": "我聽著花開的聲：台語散文集",
    "author": "廖張皭",
    "text": "70 歲生日彼 1 工，志文 in 規家伙仔轉來 kā 歡喜婆仔 作壽，伴手捾 kah 大 kha 細 kha。厝邊隔壁嘛攏來祝賀， 規厝間鬧熱滾滾，逐家攏呵咾歡喜婆仔足好命的。歡喜婆 仔的笑容 suah 無像平常時仔 hiah-nī 燦爛。",
    "paragraph_id": 58
  },
  {
    "title": "我聽著花開的聲：台語散文集",
    "author": "廖張皭",
    "text": "人客走了後，志文 in 嘛轉去台北矣，一向恬靜的田庄， suah 傳出歡喜婆仔哀爸叫母、趒跤頓蹄 6 的哭聲，彼是我 頭擺聽著歡喜婆仔咧吼，哭聲是 hiah-nī 無奈閣淒涼，我 1 世人攏無法度放袂記得。",
    "paragraph_id": 59
  },
  {
    "title": "我聽著花開的聲：台語散文集",
    "author": "廖張皭",
    "text": "哭聲裡lio̍h-á聽出伊咧huah-hiu：「……thài按呢…… 2 个台灣人 thài 會生出 1 个外省仔囝，……我 beh 按怎 kā 李家的祖先交代，……我歹命，予孫仔看我無，……無彩 我咧疼伊，suah 嫌我袂曉講『 國語 』，閣講我無讀冊、m̄- bat7 字……」 2002 年寫 後記 寫這篇〈 歡喜婆仔的哭聲 〉想 beh 提醒千千萬萬的番 薯仔囝，愛疼惜咱的母語，m̄-thang 予咱的母語死死去， 母語 m̄-nā 是阿母的話，更加是釘根、生湠佇這塊土地的語 言佮文化。",
    "paragraph_id": 60
  },
  {
    "title": "我聽著花開的聲：台語散文集",
    "author": "廖張皭",
    "text": "俗語講：「 有唐山公，無唐山媽。」今仔日咱 beh 復 振咱的母語，m̄-thang 予漢字束縛，漢字無法度記錄原 住民語佮 1 部份的台語、客語，羅馬字系統有標音佮文字 的功能，早前就開始記錄咱這塊土地留落來的話。鄭良偉 教授真早就鼓吹漢字佮羅馬字 lām 寫，免開時間、了精神 tshiâu-tshi̍k8 罕見歹寫的漢字，書寫上有效率閣音上準， 我家己嘛感覺真合 su，誠佮意。",
    "paragraph_id": 61
  },
  {
    "title": "我聽著花開的聲：台語散文集",
    "author": "廖張皭",
    "text": "歡喜婆仔是你我的阿媽，可能猶活咧，嘛凡勢早就過 身去矣，你 kám 有聽著歡喜婆仔稀微的哭聲？愛這塊土地 的語言、文化，心內有台灣，tsiah 是正港的台灣人，台灣 這个大家庭歡迎新住民、各國移民佇遮共同拍拚，建立語 言平等、族群和諧、自由民主的國家。「 番薯 m̄ 驚落塗爛，只求枝葉代代湠！",
    "paragraph_id": 62
  },
  {
    "title": "我聽著花開的聲：台語散文集",
    "author": "廖張皭",
    "text": "」這篇文章本底 寫佇《 台文 BONG 報 》6 週年紀念，伊忍受偌濟寂寞佮孤 單，為台灣的母語堅持落去，予台語文有生存佮發表的空 間，予濟濟的人 kā 家己失落的母語揣轉來，恬恬仔安慰歡 喜婆仔的心 tsiânn。2024 年的今仔日，beh 30 年矣，伊 猶原繼續咧拍拚，咱嘛看著台語文運動開花結子。",
    "paragraph_id": 63
  },
  {
    "title": "我聽著花開的聲：台語散文集",
    "author": "廖張皭",
    "text": "期待咱 對台灣的疼心佮熱情，引 tshuā 閣 khah 濟人，做伙參與台 語文的文藝復興，予台語文開出閣 khah 媠的花蕊，ǹg 望9 歡喜婆仔有 1 工回復伊美麗、燦爛的笑容。2024 年寫 1 tsiânn-mi̍h：成材、成器。2 hiong-hiong-kông-kông：匆忙。3 無 pa̍k 人：無租予別人。4 mê-lóng 瓜：美濃瓜、芳瓜。5 gāi-gio̍h：尷尬。",
    "paragraph_id": 64
  },
  {
    "title": "我聽著花開的聲：台語散文集",
    "author": "廖張皭",
    "text": "6 趒跤頓蹄：tiô-kha-tǹg-tê，氣 kah 頓跤蹄。7 m̄-bat：生份，無熟似。不認識，不懂。8 tshiâu-tshi̍k：推敲、協商。9 ǹg 望：期待、希望。今年台北植物園的蓮花，好親像開 kah 特別媠，7 月 的中晝，我坐佇水邊，欣賞出水的花蕊，時間 ná 親像踅轉 去 20 外冬前，我看著西螺東南中學校園內面，坐佇蓮花池 邊 thìng 候1 花開的查某囡仔。",
    "paragraph_id": 65
  },
  {
    "title": "我聽著花開的聲：台語散文集",
    "author": "廖張皭",
    "text": "行過坎坎 khia̍t-khia̍t 的路途，當中的鹹酸苦 tsiánn kan-nā 家己上知影，tsit-má，我有「 輕舟已過萬重山 」 彼款的快樂。M̄-koh，佇成長的過程，阮從來 m̄-bat 停止 對性命的 giâu 疑2，m̄ 相信性命是無答案的演算，m̄ 相信 人生 kan-nā 賰考試、讀冊、讀冊、考試。",
    "paragraph_id": 66
  },
  {
    "title": "我聽著花開的聲：台語散文集",
    "author": "廖張皭",
    "text": "1 个囡仔 phí ， 猶閣想無人生有啥物意義，予教科冊、考試單硩 kah 無 法度喘 khuì 的日子，看無人生的希望。我感覺家己是 Hi- la̍h3 神話內面彼个無暝無日咧捒大石頭 peh tsiūnn 山，拄 到山頂，石頭隨閣 liàn 落去，閣愛 tîng 捒的 Sisyphus4 。",
    "paragraph_id": 67
  },
  {
    "title": "我聽著花開的聲：台語散文集",
    "author": "廖張皭",
    "text": "過去痛苦的經歷予我勇氣，變作我人生的資產，我明 白幸福袂白白 uì 天頂 lak 落來，咱人會當 tsiàu 家己的意 志佮拍拚，選擇佮創造家己的人生。佇 1 个熱人的中晝， 我轉去我的母校 lau-lau 咧，校園逐个所在攏有我走跳的 痕跡，我的青春，我快樂佮憂鬱的國中生活，就是佇這个 美麗的校園度過的。",
    "paragraph_id": 68
  },
  {
    "title": "我聽著花開的聲：台語散文集",
    "author": "廖張皭",
    "text": "彼陣，我唯一的輕鬆心適是黃昏日頭 beh 落山的時，倒佇運動埕的草仔埔，看天頂的雲 ang 泅 來泅去，據在風 tshuā 伊四界去流浪。校園 kah khah 早比，加真濟雄偉的建築佮美麗的景 緻，我問家己 khah 使青春會當 tîng 來，kám 願意轉去中 學時代？答案是千个萬个 bua̋i5，1 sut-á 都無躊躇，閣佳 哉人生無法度 tîng 來。",
    "paragraph_id": 69
  },
  {
    "title": "我聽著花開的聲：台語散文集",
    "author": "廖張皭",
    "text": "拄著校長，伊泡茶請我，茶米茶拄仔好厚，話題嘛燒 烙。有 1 个話題，雙方堅持家己的看法，伊認為逐家攏愛認 真讀冊考大學。無 m̄ 著，讀過大學的人，真有可能攏希望 時間佇大學時代停睏，m̄-koh，按呢 kám 就代表所有的人 攏愛讀大學？我認為是所有的人攏期待 1 个自由、開放、活 潑，會當獨立自主佮思考的學習環境。長久以來咱的精英 教育 kám 行佇正確的路？",
    "paragraph_id": 70
  },
  {
    "title": "我聽著花開的聲：台語散文集",
    "author": "廖張皭",
    "text": "咱 kan-nā 看 lok--kò sok--kò6 、 奇奇怪怪的社會亂象，烏魯木齊 7、背骨無廉恥的智識份子 滿四界……就知影矣。若囡仔連笑起來嘛無快樂的時，我 m̄ 知咱的希望佇佗位？規 thoo-lá-khuh 的考試，捒咱的囡仔向前行，過五關 斬六將，甚至無惜一切 kā 別人 lop 佇跤底。",
    "paragraph_id": 71
  },
  {
    "title": "我聽著花開的聲：台語散文集",
    "author": "廖張皭",
    "text": "得著冠軍頭賞， 眾人 pho̍k-á 聲 kā 催落，in 學著的 kan-nā 是要緊佮人輸 贏、唯我獨尊、囂俳 tshàng-tshiu。若考無好的，就 beh 死 beh 活，袂輸天崩落來。Kā 栽仔 giú 懸講按呢做是為伊 好，結果規个田園攏拋荒去的故事，逐家攏聽過，kám m̄ 是？",
    "paragraph_id": 72
  },
  {
    "title": "我聽著花開的聲：台語散文集",
    "author": "廖張皭",
    "text": "佇私立高職教冊彼 2 冬，我看著真濟失去自信的囡仔， 有的完全放棄家己，偷走書、相拍、kà 車、離家出走……， in 的心悶佮鬱卒有 siáng 了解？不管阮 huah 偌大聲、講幾 萬擺「 天生我材必有用 」、「 逐个人攏是世間獨一無二的 」， 受傷的心 kám hiah-nī 簡單就會好起來？我足同情遐的無 辜的囡仔。",
    "paragraph_id": 73
  },
  {
    "title": "我聽著花開的聲：台語散文集",
    "author": "廖張皭",
    "text": "校長用伊誠懇、堅定的口氣講：「 若 m̄ 是彼陣你有去 讀大學，今仔日 kám 會有 hiah-nī 深的看法佮感受？」我 無想 beh 閣講啥，閣 tsènn 嘛無效，有 1 種傷悲 uì 心肝底 bùn 出來。人上大的悲哀是經過別人授權，tsiah 肯定家己存在的 價值。",
    "paragraph_id": 74
  },
  {
    "title": "我聽著花開的聲：台語散文集",
    "author": "廖張皭",
    "text": "通過大學聯考的我，ná 經過火燒過、煉過閣 tîng 出 世的鳳凰，人對我的負面看法攏消失去矣，我得著從來 m̄- bat 有的 tháu-pàng8，佇放榜的彼 1 工。Kan-nā 我家己知 影，我猶原是本底的我，性命的本質 pīng 無任何改變，我 有善良、溫暖、體貼、包容的心，改變的是別人對我的看法。",
    "paragraph_id": 75
  },
  {
    "title": "我聽著花開的聲：台語散文集",
    "author": "廖張皭",
    "text": "若 beh 講今仔日我有啥物成就，是我有家己 1 路行來 的身世、經驗，有對性命、土地的關懷佮堅持。M̄ 是因為 我的學識、財富 ah 是社會地位。",
    "paragraph_id": 76
  },
  {
    "title": "我聽著花開的聲：台語散文集",
    "author": "廖張皭",
    "text": "按呢咱 tsiah 真正會當了 解，咱會當是快樂的做穡人、愛心看顧病人的醫生佮護理 師、熱心載客服務的 ùn-tsiàng9、予逐家歡喜笑微微的店 員……，咱會當是人看無目地的菅芒花、是生佇山崁的台 灣百合、市場熱情 huah 價的紅玫瑰……家己開家己媠，圓 滿自在，展現多采多姿的性命光彩。有內涵的性命上媠， 佇安安靜靜的中晝，我聽著花開的聲…… 2002 年寫 1 thìng 候：等待。",
    "paragraph_id": 77
  },
  {
    "title": "我聽著花開的聲：台語散文集",
    "author": "廖張皭",
    "text": "2 giâu 疑：懷疑。3 Hi-la̍h：希臘。4 Sisyphus：薛西弗斯。5 bua̋i：bô ài 合音連讀。6 lok--kò sok--kò：有的無的。7 烏魯木齊：oo-lóo-bo̍k-tsè，濫糝凊彩亂來，亂七八糟。8 tháu-pàng：解脫、釋放。9 ùn-tsiàng：司機。《 慾望街車 》的女主角講：「 我一直攏倚靠生份人的善 意。",
    "paragraph_id": 78
  },
  {
    "title": "我聽著花開的聲：台語散文集",
    "author": "廖張皭",
    "text": "」想想咧，真濟時陣，我 ná 親像嘛按呢，佇我人生的 路途，有濟濟生份人 kā 我鬥相共，若準講無 hiah-nī 濟好 心的生份人，tsit-má 我 m̄ 知會變做啥款？Kám 有規欉好 好、穩心仔坐 tiàm 電腦螢幕前，拍字、寫台文的我？",
    "paragraph_id": 79
  },
  {
    "title": "我聽著花開的聲：台語散文集",
    "author": "廖張皭",
    "text": "高中畢業彼个歇熱，大學聯考考煞，雖然猶未放榜， m̄-koh，我真知家己考了袂 bái，國立大學穩妥當，選家己 佮意的文學科系閣 khah 無問題，心內暢 kah，因為無暝無 日苦讀總算得著回報，我 tsiânn-tsò 大學生的美夢 beh 成 真矣。",
    "paragraph_id": 80
  },
  {
    "title": "我聽著花開的聲：台語散文集",
    "author": "廖張皭",
    "text": "紲落，我愛面對的是現實生活，離大學開學，有 2 個 外月的歇熱，我心內想講愛利用這段時間加趁寡錢，未來 註冊、蹛學生宿舍、食飯……事事項項攏需要所費。我決 心以後 beh 靠家己，無 beh 閣 kā 阮阿母伸長手矣。",
    "paragraph_id": 81
  },
  {
    "title": "我聽著花開的聲：台語散文集",
    "author": "廖張皭",
    "text": "我寫 lí-li̍k-pió1 去台中的百貨公司 ín 頭路，我若無記 tîng-tânn2 去，應徵條件是高中畢業，月給 8 千箍，以後 tsiah 閣看銷售業績調整，彼間百貨公司雖然有 kā 我錄取， m̄-koh，尾 -- 仔我 pīng 無去。我看著報紙徵人的啟事，徵求洗碗的 oo-bá-sáng3，1 月日 2 萬箍，我心內想講 tsiah-nī 好，kám 有影？",
    "paragraph_id": 82
  },
  {
    "title": "我聽著花開的聲：台語散文集",
    "author": "廖張皭",
    "text": "若有， 我 beh 來去洗碗，1 個月 2 萬，2 個月就有 4 萬，按呢頭 1 學期註冊 hām 生活所費就暫時有夠矣，siáng 講洗碗限定 愛 oo-bá-sáng？我報紙紮咧隨坐公車揣去彼間店，徛佇遐觀察 1 tah 久 仔，1 對 2、30 歲的少年翁仔某做伙 huānn 1 間咧賣食的 點心 tànn，閣有 1 个 oo-bá-sáng 咧邊仔鬥相共。",
    "paragraph_id": 83
  },
  {
    "title": "我聽著花開的聲：台語散文集",
    "author": "廖張皭",
    "text": "雖然無 kài 大間，kha̋m-páng4 頂懸的 mé-niuh5 閣不止仔豐沛， 有 米 粉 炒、tâng-á 米 糕、 滷 肉 飯、 貢 丸 湯、 滷 味、 盤 仔 菜……，地點倚台中車頭，出出入入的人插插插，尾 -- 仔， 我 tsiah 知影食飯時間生理好 kah，頭家娘閣捾 1 khian 肚，大身大命，無 tshiànn 人來鬥跤手，正港無閒袂過來。",
    "paragraph_id": 84
  },
  {
    "title": "我聽著花開的聲：台語散文集",
    "author": "廖張皭",
    "text": "我去的時已經過晝矣，kan-nā 2、3 个人客niâ，按 呢頭家tsiah有閒工tshap我。頭家聽著我講beh來應徵洗 碗，伊tann頭，喙仔開開，m̄敢相信的款，目睭展大大蕊， 掠我金金siòng，kā我應講in beh tshiànn的是洗碗的oo- bá-sáng neh，我講洗碗我嘛會曉，頭家心內檢采足giâu 疑，問我講：「少年查某囡仔nái 6 beh來阮遮洗碗？",
    "paragraph_id": 85
  },
  {
    "title": "我聽著花開的聲：台語散文集",
    "author": "廖張皭",
    "text": "阮遮 逐工愛洗足濟油leh-leh的碗盤，誠辛苦neh，你kám做會 牢？」我坦白kā頭家講我beh利用歇熱加趁寡錢thang好 去讀大學，我會當做kah beh倚開學。頭家頭 1 擺拄著beh 來洗碗的妹仔，閣是為著beh讀冊，伊無躊躇，叫我隔轉工 就會使開始來做，等確定當時bua̋i做，愛liōng早kā伊講， 伊thìng好閣去刊報紙揣人。",
    "paragraph_id": 86
  },
  {
    "title": "我聽著花開的聲：台語散文集",
    "author": "廖張皭",
    "text": "30 外冬過去矣，到tann想著 這，阮猶原足感謝頭家願意予我這个機會。洗碗的 khang-khuè 有影無想的 hiah-nī 輕可，早起 10 點開店到暗頓煞收 tànn，m̄ 知洗偌濟碗盤。逐工先 kā 桌仔、椅仔排好拭拭咧，人客來的時，鬥 phâng 飯菜，人 客食煞了後，鬥收碗箸仔、拭桌頂，規工有洗袂了的碗盤、 湯匙仔。佳哉，2 頓中間閣有 1 sut-á 歇喘的時間。",
    "paragraph_id": 87
  },
  {
    "title": "我聽著花開的聲：台語散文集",
    "author": "廖張皭",
    "text": "暗時收 kah 好，定定 beh 倚 10 點矣，阮就緊趕去坐公車。有 1 暝生理好 kah，碗盤收好、洗好已經足 uànn 矣。佳哉，有趕著尾 pang 車，規車的人 kheh kah，阮跤足痠， 誠無簡單予阮等著 1 个上後壁的位，坐落來歇睏。",
    "paragraph_id": 88
  },
  {
    "title": "我聽著花開的聲：台語散文集",
    "author": "廖張皭",
    "text": "凡勢是 做 kah siunn 忝，無偌久阮就睏去矣，等阮 hiông-hiông 精神、目睭擘金，窗仔外看無平常時熟似的景緻，規車的 乘客 m̄ 知當時攏無去矣，外口暗眠摸 suann-niau，生份 kah，我感覺無啥 tuì-tâng7，tann 害矣，beh 按怎？我人 佇佗位？我 kám 咧陷眠？現實佮夢已經分袂清。",
    "paragraph_id": 89
  },
  {
    "title": "我聽著花開的聲：台語散文集",
    "author": "廖張皭",
    "text": "公 車 uat 入 去 1 个 停 車 場 慢 落 來， 我 徛 起 來，ùn- tsiàng 看著我驚 1 tiô，你 thái 猶閣佇車裡？我歹勢 kah， 講我無細膩睏去。伊講我坐佇上尾仔位，閣生做細粒子，伊 無注意著。攏怪我睏 kah m̄ 知人，閣予頭前的椅 phīng-á 閘牢著。公車插好勢了後，我綴 ùn-tsiàng 落車，四箍輾轉 攏無人，我佇荒郊野外暗 sô-sô。",
    "paragraph_id": 90
  },
  {
    "title": "我聽著花開的聲：台語散文集",
    "author": "廖張皭",
    "text": "斯當時通訊猶無進步 kah 逐个人攏紮 1 支巧手機仔，彼陣 kan-nā 有 B.B.Call 佮猶 未普及的「 大哥大 」烏金剛行動電話。Ùn-tsiàng 報我去看 起來 kán-ná 辦公室閣 kán-ná 倉庫的壁角 khà 公共電話， 我 kā 銀角仔 lo̍h 落去，開始揤電話號碼，電話 giang 足久 攏無人接，蹛做伙的阿姊去家教趁錢，猶未轉來。",
    "paragraph_id": 91
  },
  {
    "title": "我聽著花開的聲：台語散文集",
    "author": "廖張皭",
    "text": "公車 ùn-tsiàng 騎 1 台中古的 oo-tóo-bái8 過來，講伊 下班 beh 轉去矣，問我 kám 有聯絡著厝裡的人？我幌頭， 急 kah 目 屎 giōng-beh liàn 落 來。驚 伊 若 oo-tóo-bái 騎 咧，像 1 陣風飛 kah 無 hîng 蹤，賰我 1 个 beh 按怎？佳哉， 伊問我蹛佇佗了後，講規氣送佛送 tsiūnn 天。",
    "paragraph_id": 92
  },
  {
    "title": "我聽著花開的聲：台語散文集",
    "author": "廖張皭",
    "text": "我無 thang 選擇，嘛無時間加想，就坐起 lih 伊的 oo-tóo-bái，伊叫 我坐予好勢，油門催落起磅，我坐佇伊的尻川後，心肝頭 pho̍k-pho̍k-tshái9，規粒心臟袂輸 beh uì 喙裡跳出來，頭 殼內開始烏白亂想，pué 袂走的歹念頭，萬不一伊若是歹 人……，ah 是伊若起歹心……，我 beh 按怎？後來，若回想著遮，彼陣驚惶的感覺，猶原深深印佇 我的心內。",
    "paragraph_id": 93
  },
  {
    "title": "我聽著花開的聲：台語散文集",
    "author": "廖張皭",
    "text": "等 kah 伊 kā 我送轉去阮蹛的巷仔口，放我落來， 我的暗暝驚魂記 tsiah 算結束。到tann，我猶原足感激彼當陣彼个好心的ùn-tsiàng， m̄ 知是斯當時驚 kah gāng 去，ah 是少年 tsió 歲，m̄-bat 人情世事，我 kan-nā 一直 kā 說多謝，suah 袂記得問伊的 名姓。",
    "paragraph_id": 94
  },
  {
    "title": "我聽著花開的聲：台語散文集",
    "author": "廖張皭",
    "text": "我 永 遠 會 記 得， 佇 我 的 性 命 中， 有 1 个 好 心 的 ùn- tsiàng，bat 佇我上需要人幫贊的時，陪我行過烏暗，予我 安全揣著轉去厝的路。M̄ 知 名 姓 的 生 份 人， 我 m̄-bat 你，m̄-koh 我 足 多 謝 你，你是天使的化身，是上帝時時刻刻看顧阮的證明。",
    "paragraph_id": 95
  },
  {
    "title": "我聽著花開的聲：台語散文集",
    "author": "廖張皭",
    "text": "彼 陣，阮就佇心內恬恬立誓 10 ，佇人需要阮協助的時陣，阮嘛 beh tsiânn-tsò 別人的天使，kā 人幫贊，予人溫暖。2023 年寫 1 lí-li̍k-pió：履歷表。2 tîng-tânn：重耽、tshut-tshê，出差錯、錯誤。。3 oo-bá-sáng：對年歲大的女性稱呼歐巴桑。日語おばさん (obasan)。4 kha̋m-páng：看板，招牌。",
    "paragraph_id": 96
  },
  {
    "title": "我聽著花開的聲：台語散文集",
    "author": "廖張皭",
    "text": "5 mé-niuh：mé-niù，菜單。6 nái：ná ē 合音連讀。7 tuì-tâng：對勁、吻合、恰當。8 oo-tóo-bái：機車。9 pho̍k-pho̍k-tshái：形容心跳誠緊誠大力的聲。10 立誓：li̍p-sè，tsiù-tsuā。Uì 學校出業了後，我佇台北食頭路，tsū 年 1 佮熟似 幾若冬的裕仔結婚，本底稅 1 間小公寓，逐月日納 9 千外 箍的厝稅。",
    "paragraph_id": 97
  },
  {
    "title": "我聽著花開的聲：台語散文集",
    "author": "廖張皭",
    "text": "M̄-koh，彼站仔厝價有 khah 落寡，若準講買 1 間 3 百外萬的厝，用銀行的低利貸款，算算咧凡勢比稅厝 閣 khah 會 hô，阮就開始四界去看厝。揣來揣去攏無佮意的，m̄ 是環境 siunn 過 ak-tsak2， 就 是 厝 siunn 大 間， 價 數 有 khah 懸。",
    "paragraph_id": 98
  },
  {
    "title": "我聽著花開的聲：台語散文集",
    "author": "廖張皭",
    "text": "阮 做 khang-khuè 幾若冬，講無儉淡薄仔錢是騙人的，只是阮時常咧想，錢 beh 用佇閣 khah 有意義的所在。艱苦囡仔出身，自細漢阮 受誠濟人照顧，阮阿母定定講：「 食果子，拜樹頭。」伊教 阮愛隨時感恩、知足，就按呢阮佇世界各地，幫贊 1 寡散 赤囡仔，予 in 會當讀冊、bat 字、學專長來改善 in 的家庭。",
    "paragraph_id": 99
  },
  {
    "title": "我聽著花開的聲：台語散文集",
    "author": "廖張皭",
    "text": "有 1 工，阮去承天寺 peh 山，看著 1 張賣厝的廣告單， 佮厝主約好去看厝。彼个社區環境真清幽，我看著有佮意， 彼間厝有 20 外坪，厝主黃 sènn 佮 in 某猶閣蹛佇遐，in 翁 仔某攏真斯文，看起來親像誠有智識的讀冊人。In 的客廳 tshāi 1 尊彌勒佛，我斟酌看，佮阮故鄉的佛堂仝款，tsiah 知 in 嘛是一貫道的道親，佮阮平平攏是雲林人，佇濁水溪 邊大漢。「 人無親，塗親。",
    "paragraph_id": 100
  },
  {
    "title": "我聽著花開的聲：台語散文集",
    "author": "廖張皭",
    "text": "」伊講 in 兜佇西螺咧 ka̋ng 剃頭的， in 阿母是某乜人 3。我的頭殼浮出 in 阿母的形影，伊常在 佇西螺信義佛堂咧行踏，我讀國中的時陣，bat 佇遐蹛 1 站 仔，對 in 阿母有淡薄仔印象。伊講凡勢咱的序大人有熟似。我報阿爸的名，伊 suah 驚 1 tiô，伊的表情袂輸 m̄ 相信， 閣問 1 piàn：「 你 kám 誠實是 Iú 仔的查某囝？",
    "paragraph_id": 101
  },
  {
    "title": "我聽著花開的聲：台語散文集",
    "author": "廖張皭",
    "text": "」天跤下 ná 有 tsiah-nī 拄好的代誌，伊講阿爸是 in 的恩情人，in 規家 伙仔知 bat 修行，攏是阮阿爸的功勞。",
    "paragraph_id": 102
  },
  {
    "title": "我聽著花開的聲：台語散文集",
    "author": "廖張皭",
    "text": "我聽阿母講過，阿爸少年的時是 1 个春風少年兄，1 粒 海 kat 仔頭吹 kah 金 sih-sih4，誠愛交朋友，惜情、重義氣， bat 駛過計程車，蹛過美商勝家公司，嘛 bat 佮人𨑨迌過， 會曉 pok 薰、lim 燒酒、跋筊，m̄-koh，信一貫道了後， 所有的歹習慣全部改 kah 清氣溜溜。到底是啥物力量予阿 爸行入信仰的世界？",
    "paragraph_id": 103
  },
  {
    "title": "我聽著花開的聲：台語散文集",
    "author": "廖張皭",
    "text": "講起來嘛誠好笑，阿母講一貫道拄開 始佇台灣無時行，誠神祕，阿爸好玄想講彼是咧騙人的， beh 去查予水清魚現，尾 -- 仔，suah 變做虔誠的信徒。阿 爸拄著人就講道理 hőng 聽，為著 beh 訓練口才，阿爸定定 佇透早天拍殕光 5 的時，家己 1 个人走去庄尾墓仔埔講經說 道「 吵死人 」。阮阿母嘛是虔誠的信徒，予阿爸的精神感 動著，m̄-tsiah 嫁予伊做某。",
    "paragraph_id": 104
  },
  {
    "title": "我聽著花開的聲：台語散文集",
    "author": "廖張皭",
    "text": "阮阿母的後頭厝佇嘉義市，雖 bóng 無講誠好額，m̄- koh，阮外公有予伊受教育，阿母真 gâu 讀冊，個性溫純閣 bat 代誌，in 爸母 m̄ 甘查某囝嫁去庄跤食苦，suah 來反對 阿爸佮阿母結連理。阿母決心 beh 嫁予阮阿爸，無顧爸母 的阻擋。尾 -- 仔，阮外媽 tshiàng 講嫁出去的查某囝潑出去 的水，好 bái 攏是命，後擺 m̄-thang 怨 tsheh。",
    "paragraph_id": 105
  },
  {
    "title": "我聽著花開的聲：台語散文集",
    "author": "廖張皭",
    "text": "Siáng 嘛 想 袂 到，kám 誠 實 媠 人 無 媠 命？阮 阿 爸 佇 我 3 歲的時 suah 來過身去，彼陣阮上細漢的妹妹猶未度 tsè6。阮阿母滿腹的心酸無人知、嘛無 tè 講。",
    "paragraph_id": 106
  },
  {
    "title": "我聽著花開的聲：台語散文集",
    "author": "廖張皭",
    "text": "日時阿母佇 幼稚園教囡仔讀冊，beh 暗仔佮歇睏時仔，阮阿母就騎阿 爸留落來的 oo-tóo-bái 四界去 huah 玲瑯賣雜細，kā 阮遮 的囡仔央予開 kám 仔店的春生阿伯 in 翁仔某照顧，暗時 tsiah 抱阮轉去厝，等阮 khah 大漢 1 sut-á，隨个仔隨个就 tshuā 去幼稚園矣。春生阿伯是阮阿爸的叔伯仔阿兄，in翁仔某攏誠疼惜阮。",
    "paragraph_id": 107
  },
  {
    "title": "我聽著花開的聲：台語散文集",
    "author": "廖張皭",
    "text": "若問我對阿爸有啥印象，論真想起來，無，m̄-koh， 好笑的是佇我成長的過程中，m̄-bat 停止對阿爸的 siàu 念。我 bat 哭 kah 目箍紅紅，問春生阿伯：「Kám 是我無 乖？若無，天公伯仔 thài 予我變做 1 个無老爸的囡仔？",
    "paragraph_id": 108
  },
  {
    "title": "我聽著花開的聲：台語散文集",
    "author": "廖張皭",
    "text": "」 春 生 阿 伯 足 m̄ 甘， 伊 uân-nā kā 我 惜 惜，uân-nā 講： 「Gōng 囡仔，恁是我看過上乖巧、上 kài 古錐的查某囡 仔！」伊偷偷 kā 我講：「Beh 怪著怪恁老爸 siunn 過有孝， 為著超拔恁阿公、阿媽，m̄-tsiah 連命 suah 無去。",
    "paragraph_id": 109
  },
  {
    "title": "我聽著花開的聲：台語散文集",
    "author": "廖張皭",
    "text": "」伊講 阮阿公 khah 早刣豬、飼豬，犯殺業、罪重，阿爸本底好好 1 个人，超拔 in 爸母了後，suah 隨 tài 著尾期的肺癆。春生阿伯 kā 我解說超拔的意思，就是 kā 功德送予死 去的親人，予 in 免閣佇地獄受苦。",
    "paragraph_id": 110
  },
  {
    "title": "我聽著花開的聲：台語散文集",
    "author": "廖張皭",
    "text": "春生阿伯叫我莫煩惱， 伊講阿爸歸空的時，面仔紅 gê 紅 gê，比在生閣 khah 好看， 身軀坐 thîng-thîng 佇藤椅仔頂，袂輸菩薩坐蓮台，出山的 彼 1 工，有誠濟道親來相送。",
    "paragraph_id": 111
  },
  {
    "title": "我聽著花開的聲：台語散文集",
    "author": "廖張皭",
    "text": "我國校 5、6 年的時，做代誌就誠頂真矣，會曉 kā 阿 母鬥做厝內的 khang-khuè，洗衫、煮飯、照顧小妹仔…… 暗頭仔，我常在家己 1 个人坐佇門口埕，ná 等阿母賣雜細 轉來，ná 看天頂的雲彩，有時 1 蕊 1 蕊的雲，khōng 1 沿 金邊泅來泅去，我 hàm 想、幻想孫悟空 kám 會騎雲現身， 嘛好玄 siòng 看阿爸 kám 有徛佇雲頂咧看阮。",
    "paragraph_id": 112
  },
  {
    "title": "我聽著花開的聲：台語散文集",
    "author": "廖張皭",
    "text": "闊闊的天， 引我 siàu 念蹛佇天堂的阿爸。阿爸，你佇天堂 kám 有想著阮？國校仔畢業彼年的歇 熱，阿姊 kā 學校的美術老師講我足愛畫尪仔圖，老師竟然 beh 免費 kā 我教，阿姊騎鐵馬載我去西螺，拿 1 箍銀角仔 予我，叫我中晝 khà 電話去店仔頭春生阿伯遐，伊 tsiah 來 kā 我載，規早起我佮美術社的學姊做伙畫圖，畫 kah 足歡 喜的，中晝矣嘛無感覺枵。",
    "paragraph_id": 113
  },
  {
    "title": "我聽著花開的聲：台語散文集",
    "author": "廖張皭",
    "text": "下課了後，我 ná 唱歌 ná 行轉 去，路邊的鳳凰花開 kah 真豔、真紅，鳥仔 tsiuh-tsiuh 叫， ná 咧佮我合奏，我 beh kā 彼 1 箍銀儉起來買紙佮筆。M̄ 知行偌久，四箍輾轉看著的是 1 坵 1 坵的田園佮親 像腸仔的細條路彎彎 uat-uat，thái 會 hiah-nī 遠？",
    "paragraph_id": 114
  },
  {
    "title": "我聽著花開的聲：台語散文集",
    "author": "廖張皭",
    "text": "我 2 肢 跤行 kah 痠 kah，腹肚嘛枵 kah 大腸告小腸，giōng-beh 昏昏去，1 个騎鐵馬經過的 oo-bá-sáng，伊目睭掠我金金 siòng，問講：「 查某囡仔，恁兜 kám 蹛竹圍仔？」我 tìm 頭，伊閣問：「 你 kám 是 Iú 仔的查某囝？」我 m̄-bat 看過 伊，伊 suah bat 我，我問伊 nái 知？",
    "paragraph_id": 115
  },
  {
    "title": "我聽著花開的聲：台語散文集",
    "author": "廖張皭",
    "text": "伊講我佮阮阿爸生做 誠相 siâng7，目睭、鼻仔攏仝款仝款。伊 tshuā 我去 in 兜， 叫 in 後生騎 oo-tóo-bái 載我轉去。阿爸！這是我頭 1 擺受著你的致蔭。細漢的時，阿姊 定定展寶講阿爸有偌疼伊，常在提紅嬰仔的時阿爸抱伊的 siòng 片。有 1 張背景佇阿里山，阿爸、阿母佮阿姊攏笑 kah 喙 仔 li̍h-sai-sai。",
    "paragraph_id": 116
  },
  {
    "title": "我聽著花開的聲：台語散文集",
    "author": "廖張皭",
    "text": "Ah 若 我，kan-nā 有 1 塊 錄 音 帶， 內面有我 mà-mà 吼的聲。阿母講彼 kái 伊 tshuā 阿姊轉去 後頭厝看阿媽，放我佮阿爸蹛厝裡，m̄ 知按怎，我哭規暝， 阿爸擋袂牢，規氣提錄音機 kā 錄起來，管 thài 我大聲吼。我真欣羨阿姊，有阿爸的記持。",
    "paragraph_id": 117
  },
  {
    "title": "我聽著花開的聲：台語散文集",
    "author": "廖張皭",
    "text": "我藏 1 張阿爸的 siòng 片，無人的時，我 tsiah 提出來，有時 ná 看 ná 生份，問家 己：「 這 kám 是我的阿爸？」受枉屈的時，我會揣 1 个無 人的所在，對阿爸的 siòng 片大聲吼。有 1 擺，我佮阿姊冤 家，伊罵我愛哭，莫怪阿爸上討厭我，害我覕佇棉襀被內， 偷偷仔吼幾若工。阿爸！你 kám 正港 m̄-bat 疼惜我？這个疑問，一直囥 佇我的心肝底。",
    "paragraph_id": 118
  },
  {
    "title": "我聽著花開的聲：台語散文集",
    "author": "廖張皭",
    "text": "逐冬清明，阮規家伙仔攏會去培墓，阮徛 佇阿爸的墓前，無聲無說。M̄ 知 uì 當時開始，阿爸做忌彼 日佮清明，阿姊攏會跋桮 kā 阿爸報告厝內底大大細細的代 誌，了後逐个輪流講，有笑詼、有目屎、有對未來的 ǹg 望， 嘛有綿綿的相思。阿母佮我攏 kan-nā 佇邊仔恬恬仔看，無 講半句話。有幾若擺，我嘛真想 beh 佮阿爸講話，尾 -- 仔 猶原恬 tsih-tsih 徛佇邊仔。",
    "paragraph_id": 119
  },
  {
    "title": "我聽著花開的聲：台語散文集",
    "author": "廖張皭",
    "text": "目 1 下 nih，20 冬的時間過去矣，庄仔內的旺叔仔來 kā 阿爸抾骨，彼 1 工日頭誠炎，棺材拍開的時，我袂輸看 著 1 个緣投的查埔人對我微微仔笑。阿爸！咱終其尾見面 矣，我 1 等 20 冬，久久長長的等待。旺叔仔 kā 阿爸的骨 頭清 kah 誠清氣，囥佇金斗甕仔內。阿爸！我知影阮攏是 阿爸的心肝囝，阿爸！",
    "paragraph_id": 120
  },
  {
    "title": "我聽著花開的聲：台語散文集",
    "author": "廖張皭",
    "text": "再會，後擺咱佇天堂相會，我會對 你講出佇人世間對你深深的思慕，大聲叫你「 阿爸 」1 聲閣 1 聲。2002 年寫 1 tsū 年：tsū/tsûn-nî，前年，頂年。2 ak-tsak：齷齪，鬱悶、心煩。3 某乜人：bóo-mih-lâng，某某人。4 金 sih-sih：金爍爍，閃閃發光。5 拍殕光：phah-phú-kng，天剛剛拂曉，現出微弱光線。6 度 tsè：度晬，滿周歲。",
    "paragraph_id": 121
  },
  {
    "title": "我聽著花開的聲：台語散文集",
    "author": "廖張皭",
    "text": "7 相 siâng：sio-siâng，仝款，相像。頭起先注意著斑芝花樹，kán-ná是阮拄讀國校仔的時， 彼工，阮佮同學佇學校的運動埕𨑨迌，走相jiok耍煞，開始 beh覕相揣，hiông-hiông發現，身軀邊 1 欉大欉樹仔，予 sǹg-sǹg叫的冬尾仔風，吹kah葉仔lak kah光光光。",
    "paragraph_id": 122
  },
  {
    "title": "我聽著花開的聲：台語散文集",
    "author": "廖張皭",
    "text": "伊的 樹身懸大閣粗勇，樹枝好親像天然的衫篙仔，提khah濟的 衫來吊嘛無夠看，就算曝被單佮棉襀被嘛無問題。轉去厝，我緊 kā 這个天大地大的發現講予厝裡的人 聽，閣叫阮阿母緊種 1 欉斑芝花樹佇埕尾，按呢寒人就免 煩惱衫無 tè 披、披袂焦。厝裡的人聽我講煞，笑 kah 精差 無 làu 下頦，閣摸我的額頭看有發燒 bòo？",
    "paragraph_id": 123
  },
  {
    "title": "我聽著花開的聲：台語散文集",
    "author": "廖張皭",
    "text": "種斑芝花樹的 gōng 想，當然嘛無人 kā 我信 táu，m̄-koh，彼是我頭擺認 bat 斑芝花樹。自按呢，年年的寒人、熱人，春天、秋天無仝的季節， 阮攏會注意著司令台邊仔彼 2 欉親像咧徛衛兵的斑芝花樹。阮嘛 bat gām 想、hàm 想，想 beh 招囡仔伴來去斑芝花樹 跤，抾飛 kah 滿四界的棉仔，想講積積咧，kám 袂當做 1 領鋪棉的外衫？",
    "paragraph_id": 124
  },
  {
    "title": "我聽著花開的聲：台語散文集",
    "author": "廖張皭",
    "text": "升起 lih 國校仔 5 年的，有 1 工朝會 1 唱國歌，老師叫 我徛佇台頂指揮，仝 1 个時間，司儀嘛換做 1 个隔壁班的 查埔囡仔。彼是我頭 1 piàn 注意著對面仝款徛佇斑芝花樹跤的 你。阮嘛 m̄ 知你 kám 有特別注意著我。",
    "paragraph_id": 125
  },
  {
    "title": "我聽著花開的聲：台語散文集",
    "author": "廖張皭",
    "text": "彼陣是 1 个保守、 閉思的年代，咱閣是 tann 進入青春期的查埔、查某囡仔， 就按呢一直到國校仔畢業，咱攏 m̄-bat 講過話，kan-nā 逐 工朝會的時陣，2 个人徛佇對面遠遠相 siòng2 。了後，我親像綴風飛的棉仔，飄落他鄉；親像天頂的雲， 浪跡天涯。",
    "paragraph_id": 126
  },
  {
    "title": "我聽著花開的聲：台語散文集",
    "author": "廖張皭",
    "text": "高二彼年，我 uì 台南轉學轉來故鄉，想袂到 suah 拄 著你，這擺咱 m̄-nā 仝班，老師閣 kā 我的坐位安排佇你的 正手爿。天跤下 kám 有 tsiah-nī-á 拄好的代誌？Kám 是天 公伯仔巧妙的安排？咱好親像真久以前就熟似，真緊就變做足有話講的好 朋友。彼陣，我是落魄天涯轉來的遊子。",
    "paragraph_id": 127
  },
  {
    "title": "我聽著花開的聲：台語散文集",
    "author": "廖張皭",
    "text": "高中無考牢台南女 中，kan-nā 考牢第二志願嘛綴人去讀，讀 1 冬就知影無改 變袂使，因為精神壓力硩 kah 我 giōng-beh 袂喘 khuì，都 市生活逐工目睭擘金就需要錢，除了逐個月厝稅彼條固定 開銷，閣有食的、用的。逐 piàn 阮愛納錢 kā 阿母伸長手， 是阮上痛苦的時，雖然阿母無講啥，m̄-koh，阮若想著伊 1 个人愛辛苦晟養阮 4 个查某囝，就足 m̄ 甘的。",
    "paragraph_id": 128
  },
  {
    "title": "我聽著花開的聲：台語散文集",
    "author": "廖張皭",
    "text": "無想 beh 閣 增加阿母肩胛頭的重擔。我 kā 家己講，嘛 kā 阿母頓胸坎、 掛保證，拜託伊予我轉學，我一定會考牢大學，袂予阿母 失望。落魄天涯的遊子，m̄ 知原來你是虎尾高中的風雲人物， m̄ 知你 m̄-nā gâu 讀冊，鼓吹閣是樂隊內底 pûn 了上好的， m̄ 知你是真濟查某囡仔心目中的白馬王子。學校活動中心頭前有 1 排斑芝花樹，黃昏的時，樂隊 攏佇遐的空地仔練習。",
    "paragraph_id": 129
  },
  {
    "title": "我聽著花開的聲：台語散文集",
    "author": "廖張皭",
    "text": "Uì 教室的窗仔遠遠看出去，會當看 著你佇樹仔跤 pûn 奏的模樣。你是眾人注神關心的焦點。彼年，斑芝花樹開 kah 特別媠，1 蕊 1 蕊柑仔色的花 蕊，好親像予 1 肢 1 肢的手骨寬寬仔 phóng 牢著。滿樹的 花蕊，親像柑仔色的胭脂抹 kah 厚厚厚的喙脣，開喙大聲 綴音樂合唱。1 首 1 首好聽的台灣民謠，綴風放送。",
    "paragraph_id": 130
  },
  {
    "title": "我聽著花開的聲：台語散文集",
    "author": "廖張皭",
    "text": "「 西北 雨 」、「 丟丟銅仔 」青春活潑，「 雨夜花 」、「 有酒矸 thang 賣 bòo？」哀愁美麗。夕陽佮斑芝花的色水互相輝映，講有 偌媠，就有偌媠。放學了後，阮常在留落來教室讀冊，1 無 張持，目睭、耳空甚至規个心思，攏會予窗仔外的音樂聲 佮美景 siânn 過去。花開花謝，就是花的一生。年年花開花謝。媠閣短的 一生。",
    "paragraph_id": 131
  },
  {
    "title": "我聽著花開的聲：台語散文集",
    "author": "廖張皭",
    "text": "熱 人， 柑 仔 色 的 厚 喙 脣， 日 日 聲 聲 句 句 咧 探 問 闊 bóng-bóng 的天，人生有啥物道理？天地無言，算是伊的回答。無奈，當時的我 1 sut-á 都 無法度體會天地的教化。性命的議題，摻考大學的壓力，一直逼問我暗淡的青 春，我的心肝、目頭結規 khiû，我予憂愁捆縛，心悶。",
    "paragraph_id": 132
  },
  {
    "title": "我聽著花開的聲：台語散文集",
    "author": "廖張皭",
    "text": "全班同學攏無暝無日咧拚聯考，逐工佇學校讀冊的時 間上無有 15 點鐘久，所有的活動攏暫時停睏，佇最後 1 年 全力拚勢衝，ǹg 望會當考牢理想的大學。一向頇顢計算的我，拄著三角函數 sin、cosine，1 粒 頭 2 粒大，讀 kah 艱苦罪過 3。",
    "paragraph_id": 133
  },
  {
    "title": "我聽著花開的聲：台語散文集",
    "author": "廖張皭",
    "text": "想著數學老師不時正 khau 倒削 4，想著讀大學的美夢會毀佇數學的手頭，有 1 工 beh 暗仔，同學攏出去食暗頓，壓力袂輸水崩山，我擋袂牢， 覆佇冊桌仔大聲吼。你來矣！來到我的身軀邊，輕聲 hiàm 我，叫我 m̄- thang 傷心流目屎，你的聲音柔和 suah 誠有力。「 莫管 thài 別人講啥，我 kā 你講讀數學的撇步，日後你若拄著 袂曉的問題，隨時攏會當問我。",
    "paragraph_id": 134
  },
  {
    "title": "我聽著花開的聲：台語散文集",
    "author": "廖張皭",
    "text": "」你用行動，實現你所講 的話。為我療傷止疼，予流血流滴的 khang-tshuì 沓沓仔 kian-phí，你是我的天使，我性命中的貴人。彼年，謠言滿天飛，講咱是青梅竹馬，是 1 對愛人仔， 講……莫管別人講啥，咱全心全意為前途拍拚。辛苦總算有代價，咱攏順利考牢心目中想 beh 讀的國 立大學。轉去故鄉教冊，是你上大的心願。終其尾，你嘛 實現你的理想矣。",
    "paragraph_id": 135
  },
  {
    "title": "我聽著花開的聲：台語散文集",
    "author": "廖張皭",
    "text": "你是故鄉的斑芝花樹，歲歲年年看顧年 老的爸母。斑芝花樹予我想著你。逐冬斑芝花開，我攏會想起咱中間美麗的情誼。我 kā 思念佮祝福寄託斑芝花樹，送予佇故鄉的你。柑仔色的喙 脣，是我 1 聲閣 1 聲殷勤的探問，問故鄉的點點滴滴，問 守護佇故鄉的你，一切 kám 平安順序？2004 年寫 1 朝會：tiâu-huē。2 相 siòng：sio-siòng，互相凝視。",
    "paragraph_id": 136
  },
  {
    "title": "我聽著花開的聲：台語散文集",
    "author": "廖張皭",
    "text": "3 艱苦罪過：kan-khóo-tsē-kuà，非常痛苦難過。4 正 khau 倒削：tsiànn-khau-tò-siah，冷嘲熱諷。有 1 个廣告咧賣冬瓜茶，藝人白冰冰 ná 跳 ná 念：「 矮 仔冬瓜，矮 bóng 矮，人攏叫阮矮肥短，矮閣肥閣短……」 動作真笑詼。",
    "paragraph_id": 137
  },
  {
    "title": "我聽著花開的聲：台語散文集",
    "author": "廖張皭",
    "text": "國校仔時，我生做矮 kòo 矮 kòo，人嘛叫我 矮仔冬瓜，我 1 sut-á 都無受氣，顛倒感覺真趣味，因為我 愛食冬瓜、愛 lim 冬瓜茶。冬瓜無論是煮湯、滷鹹，摻淡薄仔薑絲落去，「M̌！芳 kòng-kòng！」對我來講這就是山珍海味。",
    "paragraph_id": 138
  },
  {
    "title": "我聽著花開的聲：台語散文集",
    "author": "廖張皭",
    "text": "削冬瓜皮是阮 阿媽的專 bûn 科，累積有半世紀的經驗，逐年熱人伊就開 始洗甕仔、tshuân 材料，kā 冬瓜切 1 塊 1 塊曝日，了後囥 佇甕仔內，摻鹽、番薑仔、豆 pôo1……，中秋了後，規年 就有冬瓜 thang 食矣，阿媽料理出來的湯頭，人人食著呵 咾 kah 會 tak 舌，祕訣就是 sīnn2 的冬瓜。",
    "paragraph_id": 139
  },
  {
    "title": "我聽著花開的聲：台語散文集",
    "author": "廖張皭",
    "text": "「 矮仔冬瓜 」的外號一直綴我到大漢，無法度，tsíng 著阮阿媽、阿母，生袂懸。佇我猶 m̄ 知愛媠嫌家己 siunn 矮 tsìn 前，阿母就定定 kā 我講：「 細粒子，看起來 khah 少年，khah 袂臭老。」M̄ 知彼是阮阿母咧自我安慰，ah 是驚我無自信，先講來安慰我的話？Tsit-má 想起這句話閣 有影，m̄-koh，條件是袂使 siunn 肥！",
    "paragraph_id": 140
  },
  {
    "title": "我聽著花開的聲：台語散文集",
    "author": "廖張皭",
    "text": "冬瓜茶清涼退火，熱人的時 lim 1 甌，偌讚咧。猶會記 得細漢的時，開 kám 仔店的阿姆若燃冬瓜茶，就是阮這陣 海事兵上歡喜的日子，thìng 候3 燒燙燙的冬瓜茶變冷，無 hiah-nī 緊。M̄-koh，這款 thìng 候是快樂的。阮 uân-nā 耍 uân-nā 派人輪流去巡，一直到囡仔伴 huah 講：「 阿姆 beh 開始灌水球矣！」閣 khah 好耍的𨑨迌嘛暫時先歇睏。",
    "paragraph_id": 141
  },
  {
    "title": "我聽著花開的聲：台語散文集",
    "author": "廖張皭",
    "text": "1 陣囡仔圍佇阿姆的身軀邊，看阿姆 kā 好食的冬瓜茶灌入 去雞胿仔 4 做水球，看 kah 喙瀾 tsha̍p-tsha̍p 津。1 粒 1 粒 水球先浸佇水底，了後 tsiah 囥佇冷凍庫結冰。阿姆無查某囝，人攏講阿姆 kā 我當做伊家己的查某囝 咧疼惜。逐擺，阿姆若 beh 去西螺攏會招我去，伊會 kā 我 講：「Ènn--ò！咱來去西螺食肉圓！",
    "paragraph_id": 142
  },
  {
    "title": "我聽著花開的聲：台語散文集",
    "author": "廖張皭",
    "text": "」伊攏 kan-nā tshuā 我去，予我足歡喜閣足歹勢。水球結冰了後，囡仔就會 kā 序大人討銀角仔來買，阿 姆看著我就會去冰櫥提水球予我講：「Ènn--ò！提去食！」 有當時仔阿姆嘛會加提幾粒，予我紮轉去佮妹妹公家。Tsit-má，阿姆猶原咧開 kám 仔店，只是現代科技生 產的各種冰滿滿是，阿姆早就無咧做冬瓜茶冰球矣。",
    "paragraph_id": 143
  },
  {
    "title": "我聽著花開的聲：台語散文集",
    "author": "廖張皭",
    "text": "1 喙 1 喙的冰冬瓜茶，有我囡仔時代樂暢的記持，我 lim 落的點點滴滴是阿姆對我的愛，充滿愛的冬瓜茶。2002 年寫 1 豆 pôo：豆酺，豆麴。黃豆或黑豆蒸熟或煮熟，發酵完成。2 sīnn：豉，用鹽醃製食物。3 thìng 候：等待。4 雞胿仔：氣球。今年熱人上時行的涼的，是 1 甌 1 甌 500 c.c.",
    "paragraph_id": 144
  },
  {
    "title": "我聽著花開的聲：台語散文集",
    "author": "廖張皭",
    "text": "的西瓜汁， 四界攏有咧賣，有頭家 kha̋m-páng kā 號做「 補血站 」、 「suh 血鬼 」，聽起來真恐怖。阮有 1 擺嘛 hőng 拐拐去， 想講 lim 看覓咧，lim 1 喙就開始後悔矣，西瓜汁的原味攏 無去，m̄ 知咧食啥？",
    "paragraph_id": 145
  },
  {
    "title": "我聽著花開的聲：台語散文集",
    "author": "廖張皭",
    "text": "自細漢，阮食西瓜的方式就佮都市人無仝款，熱人的 中晝，西瓜 mooh 來，1 刀切落，湯匙仔提來，1 人 1 爿開 始挖，若剖開是白 pû 仔1，隨 mooh 去 tàn 掉，小玉仔西 瓜 khah 細粒，就 1 人 1 粒，刀仔 uì 蒂頭遐切掉，直接用 湯匙仔挖。食了，西瓜皮會當做帽仔、做面具……做各種 𨑨迌物仔，這算是斯文的食法。",
    "paragraph_id": 146
  },
  {
    "title": "我聽著花開的聲：台語散文集",
    "author": "廖張皭",
    "text": "若佇溪底，西瓜 siunn 熟 piak 破去，ah 是 mooh 無拄好摔破去，就當場解決掉， uân-nā 食西瓜 uân-nā 洗面，一兼二顧，摸蜊仔兼洗褲。阿伯佇濁水溪沙埔種 9 甲西瓜園，1 年收成 2 擺，過年 前開始整地、tiām 子 2、徙栽仔，6 月採收，採收期有 1 個 月長，頭水瓜仔上好食，價數嘛上懸。",
    "paragraph_id": 147
  },
  {
    "title": "我聽著花開的聲：台語散文集",
    "author": "廖張皭",
    "text": "採收了後，閣隨種 第二期，這回所有的穡頭攏愛佇 1 月日內完成，日頭火燒 埔的熱人，佇完全無遮日的溪底，有時 uì 透早天猶未光做 到日頭落山猶閣咧無閒，這期瓜仔風險真大，因為 7、8 月 是風颱期，若拄著風颱來，做大水 tshiâng 了了，啥物攏無 去，beh 哭嘛無目屎。M̄-koh，若收成過手，thìng 好趁幾 若百萬。",
    "paragraph_id": 148
  },
  {
    "title": "我聽著花開的聲：台語散文集",
    "author": "廖張皭",
    "text": "細漢時，若學校放學 ah 是歇睏免讀冊的日子，阮上愛 去入西瓜 lok 仔 3。1 陣囡仔圍佇懸懸的沙仔堆山入西瓜 lok 仔，彼个畫面變做幸福的記持，我記 kah 清清楚楚，佇人 的門口埕 ná 耍塗沙，ná kā 沙仔入落去 lok 仔，有時比賽 看啥人跤手 khah 猛掠，輸的人領著錢就愛請人食 kâm 仔 糖，實在真趣味！",
    "paragraph_id": 149
  },
  {
    "title": "我聽著花開的聲：台語散文集",
    "author": "廖張皭",
    "text": "入 10 lok 有 1 角銀，100 lok 就有 1 箍 銀，對家境無好的阮來講，是趁錢的好機會。日頭落山， 天 beh 暗的時，遠遠傳來 1 聲 1 聲阿母大聲咧叫囡仔轉去 食飯的聲，30 年矣，阮阿母的叫聲好親像猶閣佇黃昏的故 鄉，聲聲咧叫阮的名。",
    "paragraph_id": 150
  },
  {
    "title": "我聽著花開的聲：台語散文集",
    "author": "廖張皭",
    "text": "挽西瓜上好的時間是透早日頭猶未出來的時，彼个時 陣挽起來的西瓜，就算佇溪底曝規日，剖開瓜仔肉嘛是涼 的，這是阿伯 kā 阮講的，阮嘛有親身的體驗。M̄-koh，販 仔若 beh 愛，無論暝日嘛愛去挽予伊。離開故鄉幾若年了後，阮食西瓜的方式嘛綴咧改變矣， 無細膩去買著袂甜的瓜仔，嘛學都市人，乖乖仔摻糖絞汁 kā lim 落去。阮上期待的是聽著阿伯佇電話彼頭笑 hai-hai 對阮講：「 恁當時有閒？",
    "paragraph_id": 151
  },
  {
    "title": "我聽著花開的聲：台語散文集",
    "author": "廖張皭",
    "text": "緊轉來載西瓜去食！」阮歡喜的 是阿伯的西瓜園有好的收成，阿伯彼份情比規車的西瓜閣 khah 重。熱 人 經 過 西 螺 大 橋， 欣 賞 1 大 phiàn 翠 青 的 田 園 好 光景，請恁斟酌看，橋跤 1 粒 1 粒的西瓜，是做穡人汗水 tsha̍p-tsha̍p 滴累積的希望。2002 年寫 1 白 pû 仔：形容西瓜無熟，破開像匏仔白白。2 tiām 子：播種。",
    "paragraph_id": 152
  },
  {
    "title": "我聽著花開的聲：台語散文集",
    "author": "廖張皭",
    "text": "3 西瓜 lok 仔：西瓜橐仔，西瓜育苗用的透明小塑膠袋。逐擺去承天寺 peh 山，攏會看著 1 寡 oo-bá-sáng 提家 己種的菜佇山跤咧賣，我攏會跤步放慢，金金 siòng 看有 賣啥物菜，若有金瓜，我一定交關選買。Kám 是我特別愛 食金瓜？我想是因為金瓜 bat 予我的美夢成真，予我真正體 會著豐收的滋味。",
    "paragraph_id": 153
  },
  {
    "title": "我聽著花開的聲：台語散文集",
    "author": "廖張皭",
    "text": "阮佇雲林二崙的庄跤大漢，雖 bóng 有種作的經驗， m̄-koh，阮 m̄ 是真正的作田人，阮 pīng 無家己的田園。我 3 歲彼年，阮阿爸就來過身去，放阮阿母 1 个人家己晟養 4 个囡仔，就算阿母的目屎哭 kah beh 焦去，現實的生活嘛 愛面對，阿母日 -- 時去幼稚園上班，beh 暗仔就騎阿爸留 落來的 oo-tóo-bái 去 huah 玲瑯、賣雜細。",
    "paragraph_id": 154
  },
  {
    "title": "我聽著花開的聲：台語散文集",
    "author": "廖張皭",
    "text": "阿母無閒的時， 就 kā 阮寄佇阿伯的 kám 仔店，春生阿伯是阿爸的叔伯阿 兄，in 翁仔某攏真疼阮，定定會提 kâm 仔糖予阮食，叫阮 愛乖乖 m̄-thang 吵。阮佮阿爸的親大兄 in 1 家伙仔蹛做伙，一直到我 10 外 歲分家伙。阿公留 2 坵田，阿爸 kan-nā 2 兄弟，tsiàu 理 講 1 人 1 坵，想袂到阮阿伯 suah kā 阮阿母品講：「Beh 愛 田 ah 厝？",
    "paragraph_id": 155
  },
  {
    "title": "我聽著花開的聲：台語散文集",
    "author": "廖張皭",
    "text": "2 項選 1 項。」若選田，阮就愛搬走。1 个查某 人 tshuā 4 个查某囡仔，無厝 thang 蹛 beh 搬去佗位？阿 母免講嘛愛厝。就按呢，阿伯 in 佇庄裡 khah 倚大路邊買 1 塊地起新厝。了後，阮就免閣去田裡鬥跤手，當然收成嘛 無阮的份額。阿母愛阮姊妹仔好好仔讀冊，伊相信有 1 工 艱苦會過去，阮會有美好的將來。阿姊一直 ǹg 望有家己的田園，佇我小小的心靈嘛有過 仝款的願望。",
    "paragraph_id": 156
  },
  {
    "title": "我聽著花開的聲：台語散文集",
    "author": "廖張皭",
    "text": "阮兜分著的厝，幾若冬後阮 tsiah 知影厝地是 幾若代人公家持分，登記有所有權的名，上無超過 10 个以 上，阮阿伯無可能 m̄ 知這件代誌，一直到 kah 伊過身，阮 猶原無法度諒解伊。阿姊佇台中讀冊、食頭路、結婚、生囝、買厝，有家己 的田園變做 1 个夢，1 个ná來ná遠的夢。",
    "paragraph_id": 157
  },
  {
    "title": "我聽著花開的聲：台語散文集",
    "author": "廖張皭",
    "text": "我儉腸neh肚 1， 佇竹東庄跤用貸款買 1 間 2 樓半的厝，環境清幽空氣好， 暗時閣會當聽著蟲 thuā2 的叫聲，逐戶厝前攏有車位，厝 後閣有 1 塊空地，厝邊隔壁大部份攏閣起出去，無就是做 後花園。",
    "paragraph_id": 158
  },
  {
    "title": "我聽著花開的聲：台語散文集",
    "author": "廖張皭",
    "text": "我搬入去了後，利用歇睏日 kā 空地的石頭仔抾抾咧、 塗挖予鬆，因為塗無夠肥，想來想去番薯葉仔 khah 韌命， 就種番薯葉仔，番薯葉仔生 kah 真媠，我定定下班轉去挽 菜、khau 草 3，感覺誠心適。有 1 工 khau 草的時，看著 1 欉 m̄ 知 uì 佗位來的瓜仔 欉，看袂出來會是啥物瓜，我感覺真好玄閣趣味，ǹg 望伊 緊大欉。",
    "paragraph_id": 159
  },
  {
    "title": "我聽著花開的聲：台語散文集",
    "author": "廖張皭",
    "text": "1 工過 1 工，瓜仔欉 ná 湠 ná 開，ná 來 ná ōm4， 伊無趕緊 beh 予人知影伊的名，無急 beh 展現伊家己， kan-nā 恬恬釘根、生湠，恬恬仔開花、結子。逐工轉去，阮頭 1 項代誌就是去看瓜仔欉 kám 有仝款 青翠，食飽了坐佇外口 nah 涼，欣賞瓜仔葉美妙的舞蹈， 有時 thàn-gòo 有時 bàn-boh5，有時嗤嗤呲呲 6，親像咧參 詳當時 beh 予我驚喜。",
    "paragraph_id": 160
  },
  {
    "title": "我聽著花開的聲：台語散文集",
    "author": "廖張皭",
    "text": "故鄉規園的西瓜欉，嘛 bat 跳仝款 的舞步佇風中迎接我，彼个遙遠的夢佇我的性命中沓沓仔 明朗起來。看瓜仔欉大欉，變作 1 件重要的代誌，充滿期待。是金瓜！看著伊開出 1 蕊 1 蕊大黃花的時，正港予我 臆著。紲落 1 粒 1 粒金瓜生 kah 滿滿是，黃黃黃愈來愈大粒， 有的生 khah 矮 kóo7、有的有圓滾滾的腹肚、有大粒細粒 的葫蘆，講袂出來有偌歡喜佮滿足。",
    "paragraph_id": 161
  },
  {
    "title": "我聽著花開的聲：台語散文集",
    "author": "廖張皭",
    "text": "彼年，金瓜濟 kah 食袂去，分送親 tsiânn 朋友閣有賰， 予我煮出濟濟好食的金瓜料理，金瓜炒米粉、金瓜糜、羹 湯、金瓜滷鹹……，上簡單的是金瓜炊飯，炊好食袂去閣 會當提來去做派、做點心，精差無載去市仔 huah 賣。阮雖 bóng 無田園，m̄-koh，天爸透過 1 欉金瓜，予 阮圓 1 个作田人豐收的美夢，予阮感受著天爸對阮深深的 疼 thàng，感恩上帝賜予阮喜樂佮平安。",
    "paragraph_id": 162
  },
  {
    "title": "我聽著花開的聲：台語散文集",
    "author": "廖張皭",
    "text": "2002 年寫 1 儉腸 neh 肚：省吃儉用。2 蟲 thuā：昆蟲。3 khau 草：薅草，挽草。4 ōm：茂盛。5 thàn-gòo（探戈）、bàn-boh（曼波）：舞步。6 嗤嗤呲呲：tshi-tshi-tshū-tshū，低語細碎聲。7 矮 kóo：矮鼓，指身材矮小 佇台南讀大學的日子，是我性命中 1 段美好的記持， 青春佮自由的起磅。",
    "paragraph_id": 163
  },
  {
    "title": "我聽著花開的聲：台語散文集",
    "author": "廖張皭",
    "text": "全班同學 uì 台灣各縣市來，逐个人攏 有家己的青春夢。大學頭 1 冬，除了在地的台南人，其他攏愛蹛宿舍。猶會記得阮彼間 4 个攏仝科系，阿如是台中女中的，伊按 算 1 冬後 beh 轉系，有影，伊的頭殼理性、冷靜，精算師 會 ha̍h 伊的個性。Ah 若阮 3 个是彼 lō 愛眠夢、愛文學的查 某 囡 仔。",
    "paragraph_id": 164
  },
  {
    "title": "我聽著花開的聲：台語散文集",
    "author": "廖張皭",
    "text": "Kho̍k-kho̍k-kho̍k， 學 姊 相 爭 kho̍k 門，beh 替 學弟揣學伴、舞伴，體育館的迎新舞會摻聯誼，掀開菜鳥 仔大學生生活的頭頁。中晝 12 點下課，跤踏車騎咧，拚 uì 宿舍的地下室餐廳 治枵，好驚人的鐵馬大軍，正港是成大特有的光景，等我 嘛 tsiânn-tsò 其中 1 个，自然就無感覺怪奇矣。自細漢佇 庄跤，我就已經訓練 kah 足 gâu 騎鐵馬矣。",
    "paragraph_id": 165
  },
  {
    "title": "我聽著花開的聲：台語散文集",
    "author": "廖張皭",
    "text": "紲落 4 冬，我 真佮意嘛足享受佇台南騎跤踏車 pha-pha 走的歲月。日時，上課以外，有足濟社團 thìng 好去 lau-lau 咧， 逐个社團的學長、學姊攏發揮伊的本領，想盡辦法 beh kā 好奇行跤到的你留落來，一直用心適的代誌 kā 你 siânn， 袂輸若無參加是你人生無法度彌補的遺憾。阮斟酌聽、沓 沓仔看、勻勻仔選，看活動時間 kám 都合 1 會好勢。",
    "paragraph_id": 166
  },
  {
    "title": "我聽著花開的聲：台語散文集",
    "author": "廖張皭",
    "text": "阮足 愛 peh 山，登山社的學長掀開社團活動的 siòng-phōo 分阮 鼻芳，阮隨予台灣懸山的美景 khip 牢咧。玉山紅心柏孤單徛佇 3 千 200 米懸的碎石仔 tshu-kiā 頂，為著生存落去，樹身歪 tshua̍h 鬱拗，據在大風 siàn、 霜雪 gàn，活出家己 giám 硬2 的人生，連懸山報春花嘛開 kah 媠噹噹，青春的笑聲佇懸山回響。",
    "paragraph_id": 167
  },
  {
    "title": "我聽著花開的聲：台語散文集",
    "author": "廖張皭",
    "text": "阮 kā 這个 peh 山夢， 囥佇心內，ǹg 望有 1 工徛佇山頂看四箍輾轉的風景。彼陣的我，m̄敢siàu想。1 工kan-nā 24 點鐘，我真清 楚 1 寡散工佮暗時的家教勉強予我經濟獨立。夢想佮現實生 活愛兼顧，懸山植物堅強的形象活佇阮心內，我嘛beh活出 家己的人生。",
    "paragraph_id": 168
  },
  {
    "title": "我聽著花開的聲：台語散文集",
    "author": "廖張皭",
    "text": "文學館外面的成功湖，彼个彎弓橋是阮散步、思考的 好所在，有時想 kah sîn 去，hiông-hiông m̄ 知家己佇佗。對面 1 大 phiàn 青 lìng-lìng 的草仔，佇開闊的榕仔園自在 生湠，2、3 欉老 khok-khok 的大榕仔樹跤，不時嘛有民眾 透早就來咧拍太極拳、做外丹功，各人有各人的架勢，ná 練身體 ná 吸收芬多精，全無相 ke̍h 感 3。",
    "paragraph_id": 169
  },
  {
    "title": "我聽著花開的聲：台語散文集",
    "author": "廖張皭",
    "text": "歇睏日閣 khah 鬧 熱，有序大人 tshuā 囡仔參加親子活動，嘛有老大人閒閒 佇遐揣伴罔話仙，囡仔人 ná 耍 ná 聽故事，誠心適。逐擺上下課騎跤踏車經過成功廳，常在看著濟濟愛跳 舞的查埔查某學生佇遐練舞，看 in 力頭 ká-ná 電充飽飽的 款，綴旋律轉踅、隨節奏 tín 動，開出 1 蕊 1 蕊精神飽滇當 青春的花蕊。",
    "paragraph_id": 170
  },
  {
    "title": "我聽著花開的聲：台語散文集",
    "author": "廖張皭",
    "text": "熱情的音樂催落，隨个仔隨个閣來 1 段，跳 袂煞的青春舞，阮 kan-nā 注神欣賞就飽醉矣，阮真知家己 m̄ 是彼 lō kha-siàu4 。拜六、禮拜成功廳攏有放電影，阮常在 1 个人去看電 影，不時嘛感動 kah 流目屎，想人生的種種。",
    "paragraph_id": 171
  },
  {
    "title": "我聽著花開的聲：台語散文集",
    "author": "廖張皭",
    "text": "有時 1 陣朋 友相招去看電影，電影看煞，做伙去食蜜豆仔冰，大大塊 的冰，哺 kah khau-khau 叫，電影搬啥已經袂記得矣，笑 聲佮喙齒哺冰的聲 suah 留 tiàm 腦海，tsiânn-tsò 青春的 印記。Uì 成大騎跤踏車去新化虎頭埤，嘛是青春少年家的議 量 5。",
    "paragraph_id": 172
  },
  {
    "title": "我聽著花開的聲：台語散文集",
    "author": "廖張皭",
    "text": "頭 1 擺是大一新生聯誼，1 大陣菜鳥仔雙雙對對騎 1 台協力車來回 1 日遊，早就袂記得到底佮 siáng 做伙騎、騎 偌久。Kan-nā 會記得佇虎頭埤 beh kò 船，我袂 giàn 乖乖 仔坐佇船裡看風景，siáng 講查某囡仔就愛激軟 tsiánn， 予查埔囡仔展英雄。我想 beh 試家己 kò 船仔的滋味。",
    "paragraph_id": 173
  },
  {
    "title": "我聽著花開的聲：台語散文集",
    "author": "廖張皭",
    "text": "救生 衫穿咧，坐好勢，無 kò 船仔經驗的我，tsiàu 船頭家喙教 的撇步，真緊就體會著按怎操作彼 2 支柴船 pue 的鋩角。我佮意 kò 船仔，感覺足趣味的。尾 -- 仔，我若去虎頭埤，攏興 kò 船仔。彼陣猶無跤踏 的天鵝船，是講若有，我嘛仝款 khah 愛 kò 船仔，跤踏的 無合我的味。",
    "paragraph_id": 174
  },
  {
    "title": "我聽著花開的聲：台語散文集",
    "author": "廖張皭",
    "text": "沓沓仔 kò，家己掌握船行的方向、速度，拄 著風景媠，ah 是手痠 huah 忝，隨意歇 1 下，tann 頭看天 頂的舞台 kám 有搬演雲 ang sió 6 ？Ah 是 ànn 頭看水泱的 變化，隨意自在，綴家己的心，佇潭面 gô，誠心適。虎頭埤是咱台灣頭 1 个水庫，佇 1840 年代就有矣， tshím 頭仔是大目降村民為著田園起造的水圳。",
    "paragraph_id": 175
  },
  {
    "title": "我聽著花開的聲：台語散文集",
    "author": "廖張皭",
    "text": "佇虎頭山 跤，山形看起來親像虎頭，名就是按呢來的。虎頭山徛佇 府城的肩胛頭，恬恬仔看咱台灣命運的變化。因為大地動， 埤 仔 佇 1906 年 大 規 模 tiông 建，m̄-nā 壩 體 tiông 修， 閣 起 poh 岸佮水閘仔，出名的虎月吊橋佇彼陣出世，規个風 景區規劃佮建設，大約仔完成。上深的所在，水有 40 米深， 有山有水風景媠。",
    "paragraph_id": 176
  },
  {
    "title": "我聽著花開的聲：台語散文集",
    "author": "廖張皭",
    "text": "1954 年「 虎埤泛月 」hőng 評選做「 南 瀛八大景 」之 1，有「 小日月潭 」的名號，只是評選的過程， m̄ 知 kám 有摻水？100 米長的虎月吊橋嘛叫做情人橋，tshāi 佇埤潭頂懸， 身軀掠坦橫，不時搖 lóo 擺 hàinn，有情人就愛互相扶持， 1 伐 1 伐勻勻仔行，ná 行 ná 欣賞美麗的光景，有夠浪漫。",
    "paragraph_id": 177
  },
  {
    "title": "我聽著花開的聲：台語散文集",
    "author": "廖張皭",
    "text": "不管是早起日頭光 tshiō 水面，ah 是黃昏西照日，水波光 iānn-iānn，雙人行佇彼板 lio̍h-á 彎彎的情人橋，充滿詩 意，足 siânn 人目。古早在地的文學家有七言絕句〈 虎頭埤八景 〉，其中 「 水橋虹影 」就是咧寫虎月吊橋。「 隱隱飛橋隔野煙，洪流 一道瀉平田，雲間未霽何垂彩，萬丈紅霓落九天。」詩人描 述佇雲煙猶未散去的時，天頂的虹佮吊橋，倒照影出現佇 水面的美景。",
    "paragraph_id": 178
  },
  {
    "title": "我聽著花開的聲：台語散文集",
    "author": "廖張皭",
    "text": "咱 kā 淺想，kan-nā 橋就媠 kah 有賰矣，閣 有七彩的虹做伴，定著媠 kah 人人呵咾 kah 會 tak 舌。橋頂、橋跤、水面、水邊，規个虎頭埤滿四界攏有咱 雙人的形影、青春的跤跡。行過吊橋彼爿就是水中央的島 嶼，島上涼亭仔跤是咱歇睏、吹風、看風景的好所在，歇 睏日有袂 tsió 遊客佇遐欣賞風景，彼陣遐就先讓 in。咱做伙佇虎頭埤出入，已經是大學尾 2 冬的代誌。",
    "paragraph_id": 179
  },
  {
    "title": "我聽著花開的聲：台語散文集",
    "author": "廖張皭",
    "text": "你 uì 台北商專出業做兵煞，參加插班大學考試，來佮阮 做同學，開學時 10 外个新同學輪流徛起 lih 台頂紹介家 己。輪 著 你 開 喙， 我 tann 頭 影 1 下，hiông-hiông 靈 光 ná sih-nah7 閃過，都無 1 秒，我的靈魂認出你：我的 Mr.Right。頭殼隨騙講無彼 lō 代誌，無影無跡，自動 kā 彼个 記持拊掉，準拄煞。",
    "paragraph_id": 180
  },
  {
    "title": "我聽著花開的聲：台語散文集",
    "author": "廖張皭",
    "text": "大約 10 冬後咱總算結婚，我 tsiah 回 想著斯當時的情形，有日記替我證明。運命自有安排，經過 1 學期咱 tsiah khah 熟似，了後 閣有濟濟機緣，予咱愈行愈倚。有 1 工同學阿玲紮 1 隻草 暝仔轉來宿舍，m̄ 知用啥物草仔 pīnn8 的，手路不止仔幼， pīnn kah 古錐 kah，逐家攏真欣羨，聽講是你送的。",
    "paragraph_id": 181
  },
  {
    "title": "我聽著花開的聲：台語散文集",
    "author": "廖張皭",
    "text": "你講 前 1 工下晡，你心情無 kài 好，去虎頭埤散步，佇大門口拄 著 1 个老人咧賣，看起來真古錐，想講我可能會佮意，就 拍算買來送我，suah 等無我出現。阿玲經過看著彼隻草暝 仔真佮意，tsua̋n 規氣送予伊。原來，你嘛佮意虎頭埤。「 這个 gōng 大呆，tann 這聲害矣，你欠我 1 隻草暝 仔。",
    "paragraph_id": 182
  },
  {
    "title": "我聽著花開的聲：台語散文集",
    "author": "廖張皭",
    "text": "」講 嘛 怪 奇， 我 tsìn 前 去 虎 頭 埤 hiah 濟 擺 m̄-bat 拄 過，後來咱做伙去嘛攏無看著，彼个老人 tsua̋n 消失去，1 隻無收著的草暝仔 suah 活佇阮心內。有時陣咱佇虎頭埤散步，《 湖濱散記 》冊裡富哲理的 話會 tsua̋n 跳出來。想像作者佇 Walden 湖邊散步，kā 思 想佮體會寫落來。Nǹg 過時間、空間佮咱佇遮相拄，引 tshuā 咱思考。",
    "paragraph_id": 183
  },
  {
    "title": "我聽著花開的聲：台語散文集",
    "author": "廖張皭",
    "text": "「 我 kan-nā 想 beh 欣賞大自然，無想 beh 獨占，因為我無想 beh 做奴才 」、「 獨占，變成奴才；分享， 得著自由 」，腹腸闊閣媠。咱坐佇水邊 ná 吹風，ná 恬恬感 受大自然的媠，是 1 種幸福佮恩典。環山步道有濟濟花樹 欉佮活潑的膨鼠嗤嗤呲呲，陪咱聽鳥仔唱歌詩。彼陣你足愛釣魚仔嘛足 gâu 釣魚仔，曾文水庫、烏山 頭水庫攏 bat 去釣過，虎頭埤自然嘛有咱的釣點。",
    "paragraph_id": 184
  },
  {
    "title": "我聽著花開的聲：台語散文集",
    "author": "廖張皭",
    "text": "我驚蟲嘛 m̄ 敢掠魚仔，猶會記得頭 1 擺你 tshuā 我去釣魚仔，替我 kā 釣餌勾予好、釣線擲出去，紲落咱做伙坐佇水邊等待， 目睭斟酌看水面浮筒 kám 有咧 tín 動，浮筒若 tín 動表示魚 仔來食餌，這時，就愛緊 kā 釣篙仔攑起來，tsiah 勻勻仔 kā 魚仔 giú 轉來，siunn 粗魯釣線斷去就 nóo-sut9。",
    "paragraph_id": 185
  },
  {
    "title": "我聽著花開的聲：台語散文集",
    "author": "廖張皭",
    "text": "浮筒 總算咧 tín 動矣，我緊 kā 釣篙仔攑起來，感受著線彼頭不 止仔重，心內想：「 哇！Kám 有影？頭 1 táu 就 beh 予我 釣著大尾的。」你 kā 我鬥 giú，giú 近 tsiah 發現是 1 隻龜。我頭擺釣魚，竟然釣著龜。你 kā 我講魚仔驚龜，龜來魚仔 就走了了，摃龜的意思原來是按呢來的，彼 táu 咱正港釣無 半尾魚。釣魚仔代早就是年久月深的往事矣。",
    "paragraph_id": 186
  },
  {
    "title": "我聽著花開的聲：台語散文集",
    "author": "廖張皭",
    "text": "以早對咱來講， 釣魚仔是趣味的代誌，逐擺釣煞，咱隨 kā 魚仔放倒轉去， 無予伊失去性命。M̄-koh，咱閣 khah 細膩，嘛是會害伊 驚惶，害伊失去自由，m̄-nā 按呢，有時魚喙會予勾仔傷著、 魚鱗予網仔 tshè 著。Kā 快樂建立佇別人的痛苦頂懸，這个 「 別人 」雖然 m̄ 是人類，嘛是有情眾生，佮咱仝款會感受愛 佮疼。Siáng 願意失去自由、心驚膽嚇就準是 1 下仔？",
    "paragraph_id": 187
  },
  {
    "title": "我聽著花開的聲：台語散文集",
    "author": "廖張皭",
    "text": "Kā 魚仔放轉去的時，歡喜心無 -- 去，kan-nā 賰 ná 來 ná 不安 的心，釣魚仔高手已經無法度穩心仔釣魚矣。尾 -- 仔，咱 決定 bua̋i 閣釣魚。佇咱後來食素食、認真修行了後，tsiah 明白過去咱釣魚仔的行為有偌無明。大學 4 冬，咱到底去虎頭埤幾擺嘛算袂清，連阮阿母 佮小妹罕得來台南，嘛是 tshuā 去虎頭埤𨑨迌。佮意虎頭 埤 kám 因為伊的媠風景？",
    "paragraph_id": 188
  },
  {
    "title": "我聽著花開的聲：台語散文集",
    "author": "廖張皭",
    "text": "Ah 是遮有濟濟屬於咱的成長故 事佮青春戀歌。離開台南，罕得轉去。2017 年因為 1 寡原因，咱常在 落南去高雄。有 1 回翻頭，拄好有時間，咱心內想的竟然 仝款，去成大行行咧，順紲去虎頭埤。成大校園 phīng 以 早閣 khah 媠，榕仔園的老榕仔樹仝款勇 kiānn，徛佇遐笑 看學生來來去去。大路鋪媠媠 kā 規个學區箍做伙，附近店 頭濟 kah 鬧熱 kah。",
    "paragraph_id": 189
  },
  {
    "title": "我聽著花開的聲：台語散文集",
    "author": "廖張皭",
    "text": "虎頭埤大門佮第一碼頭加真氣派，有全國第一隻電動太 陽能船大目降 1 號，閣有天鵝船佮新式的獨木船，khah早 我上愛的彼lō柴船仔kán-ná無去矣。碼頭來 2 隻紅喙phé 的烏天鵝，拄好展si̍t飛，khah早平凡的鵝仔、鴨仔嘛無去 矣。佳哉，猶原有山有水有你有我，風景仝款hiah-nī媠閣 迷人，咱kám是來遮tshiau揣咱青春的形影？",
    "paragraph_id": 190
  },
  {
    "title": "我聽著花開的聲：台語散文集",
    "author": "廖張皭",
    "text": "咱tshuā咱 的生毛囡仔 Grace 來遮𨑨迌，見證咱行過的青春。18 姑娘 1 蕊花，青春少年少女情愛當美麗。進入中年， 咱漸漸體會青春佮年歲已經無關係，青春是 1 種心境，1 種 想 beh 閣 khah 美好的熱情，咱若無放棄成長就青春袂老。懷抱熱情，對咱的語言、文化有堅持；對咱的土地、國家 有疼心、有愛戀；對未來有 ǹg 望，咱的青春戀歌就會繼續 唱落去。",
    "paragraph_id": 191
  },
  {
    "title": "我聽著花開的聲：台語散文集",
    "author": "廖張皭",
    "text": "梭羅 10《 湖濱散記 》充滿哲理的話，閣 1 擺佇我 的頭殼浮現：「 人佇家己成長的土地徛起，tsiah 會使講伊 是豐富佮堅強的。」 2022 年寫 1 都合：too-ha̍ p，場合時機狀況拄好。2 giám 硬：堅強。3 相 ke̍ h 感：違和感。4 kha-siàu：人員、角色。5 議量：gī-niū ，消遣。6 sió：秀，表演。7 sih-nah：爍爁，閃電。",
    "paragraph_id": 192
  },
  {
    "title": "我聽著花開的聲：台語散文集",
    "author": "廖張皭",
    "text": "8 pīnn：辮，編織。9 nóo-sut：門都沒有。10 梭羅：Henry David Thoreau，著《湖濱散記》。拄出社會，佇台北市食頭路，1 个人蹛佇南港，雖然都 市有都市生活的利便佮趣味，m̄-koh，阮猶原 khah 佮意庄 跤、大自然的景緻。歇睏日，定定朋友伴招招咧，做伙來去 peh 山看風景。",
    "paragraph_id": 193
  },
  {
    "title": "我聽著花開的聲：台語散文集",
    "author": "廖張皭",
    "text": "草嶺古道是我上愛的路線之 1，m̄-nā 會使 peh 山、耍水，閣會當欣賞野薑仔花、菅芒花，上趣味的 是徛佇山頂看宜蘭的龜山島，giōng 闊 bóng-bóng khóng 色 1 的天佮海相攬，龜山島佮沿海的光景攏佇目睭底。1 陣人做伙去𨑨迌，有伴 la-le2 滾笑，khah 袂稀微； 有時 1 个人出去行行咧，予家己思考人生的種種，有寂寞 的必要。",
    "paragraph_id": 194
  },
  {
    "title": "我聽著花開的聲：台語散文集",
    "author": "廖張皭",
    "text": "有幾若擺，我家己 1 个人行佇草嶺古道，行入去 另外 1 个時間佮空間的通道，行入去歷史內底。離開南港了後，khah 罕得去草嶺古道。M̄-koh，對草 嶺古道 suah 有真特殊的感情，歡喜的時、心悶時，攏會想 著彼个所在，無去行行咧無法度 siau-tháu3 心肝頭莫名的 相思。逐擺去，阮攏揀出日頭的天氣，久來 suah 袂記得草 嶺古道原來是透風罩雺出名的。",
    "paragraph_id": 195
  },
  {
    "title": "我聽著花開的聲：台語散文集",
    "author": "廖張皭",
    "text": "這擺，阮總算淡薄仔體會著古早人行這條山路的滋味。透早起來，阮簡單紮 2 粒飯丸、1 包餅、2 罐水，趕去 坐火車。經過雙溪，我報阮翁看溪邊 1、2 蕊早開的野薑仔 花，火車 liâm-mi4 就到 Khōng-á-liâu5。落車的時，時間 猶早，m̄-koh，日頭公仔用伊上大的熱情迎接阮。",
    "paragraph_id": 196
  },
  {
    "title": "我聽著花開的聲：台語散文集",
    "author": "廖張皭",
    "text": "阮順雙 溪河 ǹg 南行，過去靠山倚水規路清涼，tsit-má，予日頭 曝 1 下規身軀開始流汗，suah 起欣羨人徛佇水底溪釣的清 涼。沿路田園的景色真媠，路邊若種 2 排大欉樹仔 jia 日， 會閣 khah 媠。過明燈橋，橋跤有 3、5 个釣客。佇山明水 秀的所在釣魚，m̄ 管釣有 ah 釣無，攏是天大地大的享受。",
    "paragraph_id": 197
  },
  {
    "title": "我聽著花開的聲：台語散文集",
    "author": "廖張皭",
    "text": "順「 遠望坑溪 」向前行，路誠平閣好行，日頭火燒埔 suah 無 thang 覕， 熱 kah giōng-beh 昏 昏 去。想 beh 耍 水來降溫，水 suah 小可仔濁濁，原來是有工程咧進行。",
    "paragraph_id": 198
  },
  {
    "title": "我聽著花開的聲：台語散文集",
    "author": "廖張皭",
    "text": "路 邊遠遠的所在，比頂擺來的時加 2 座涼亭仔佮 1 个停車場， 看範勢 kán-ná beh 做 1 个露營區的款，beh 予車駛到內 面，莫怪過去 uì Khōng-á-liâu 火車頭到遮，鐵馬專用道 無去矣。",
    "paragraph_id": 199
  },
  {
    "title": "我聽著花開的聲：台語散文集",
    "author": "廖張皭",
    "text": "甚至有人規氣 kā 車駛到「 跌落馬橋 」，這个橋名 的由來，傳說講往過有人騎馬過橋，因為路 siunn 細、橋 siunn 狹，佇遮 lio̍h-á 無細膩就跋落橋跤，tsua̋nn kā 號 跋落馬橋。過跋落馬橋，就是草嶺古道正港 peh 山的開始。阮已 經熱 kah、忝 kah 跤痠手軟。",
    "paragraph_id": 200
  },
  {
    "title": "我聽著花開的聲：台語散文集",
    "author": "廖張皭",
    "text": "佳哉，溪水清清清、涼涼涼， 坐佇石頭仔，hòo 水 6 唚阮已經熱 kah、紅 kah ná lìng- gooh 的 喙 phé7，1 piàn 閣 1 piàn，siau-tháu 熱 的 khuì 絲。阮相潑水𨑨迌，跤底的石頭滑滑滑，小可仔無注意就 tǹg 落水底，2 个人相 siòng 笑規晡。雖然耍 kah m̄ 甘走， 嘛是愛起行。",
    "paragraph_id": 201
  },
  {
    "title": "我聽著花開的聲：台語散文集",
    "author": "廖張皭",
    "text": "日頭繼續綴阮的尻川後，耍水澹去的衫仔褲，無偌久 隨焦了了。閣來是 1 段全 peh kiā 的山路，石梯 2 爿的樹仔， 樹 ue 發 kah 真 ōm，規路誠清幽，親像仙蹤渺渺。日頭 m̄ 知當時予雲閘去，感覺 beh 起風矣，天開始落 sap-sap-á 雨8，雨 ná 落 ná 粗，阮緊去頭前的涼亭仔跤覕 雨。看著真濟人嘛攏佇遐歇睏、食晝。",
    "paragraph_id": 202
  },
  {
    "title": "我聽著花開的聲：台語散文集",
    "author": "廖張皭",
    "text": "亭仔跤有影鬧熱滾 滾，有的食包仔、饅頭，有的食餅、食 pháng，嘛有人紮粽。斟酌看錶仔 tsiah 知影已經過晝矣，阮 kā 飯丸提出來食， 雖然食著冷 ki-ki，m̄-koh，感覺誠好食，檢采是腹肚起枵 的關係。亭仔外，雨落袂煞，天氣 ná 來 ná 冷，風掛雨 9 佇頭前 等阮面對。",
    "paragraph_id": 203
  },
  {
    "title": "我聽著花開的聲：台語散文集",
    "author": "廖張皭",
    "text": "1 陣人予群山包圍，有人 kā 利便的黃色薄雨幔 幔咧就起行，有的佮阮仝款無雨幔 thang 幔，想無步 beh 按怎？佳哉，阮閣有 1 支雨傘。天色 ná 來 ná 暗，風大雨大嘛是愛繼續行。行無偌久， 阮的衫仔褲就澹漉漉矣。經過石碑，1 粒大石頭頂懸刻「 雄 鎮蠻煙 」4 个字，阮已經無心 tsiânn 欣賞蒼勁有力的筆劃。",
    "paragraph_id": 204
  },
  {
    "title": "我聽著花開的聲：台語散文集",
    "author": "廖張皭",
    "text": "傳說 1867 年劉明燈北巡 Kat-má-lán10，佇草嶺古道， 拄著雺煙散霧，揣無路閣捎無方向，就原地徛名勒碑、鎮 山魔。想袂到，今仔日阮嘛佇遮見識著雺霧罩山頭。",
    "paragraph_id": 205
  },
  {
    "title": "我聽著花開的聲：台語散文集",
    "author": "廖張皭",
    "text": "風誠透，雨 tshu 閣粗，袂輸千萬支針插入去身軀， 1 支小雨傘閘遮澹遐，m̄ 知如何是好，四箍輾轉看去白 bông-bông， 連 青 綠 色 的 菅 芒 嘛 幔 1 iân 白 紗 仔，tsih- tsài 袂牢予風 siàn kah 頭 lê-lê，熱人的 6 月天，阮 tha̍h 1 領薄衫仔，竟然寒 kah 起雞母皮。",
    "paragraph_id": 206
  },
  {
    "title": "我聽著花開的聲：台語散文集",
    "author": "廖張皭",
    "text": "雺霧中lio̍h-á看著虎字碑就佇無偌遠的石梯邊，碑石是 𠕇砂岩，懸 6 尺、橫 7 尺，石面磨kah平平，刻草書虎字， 取易經「風從虎、雲從龍」的意思，kā字刻佇石頭頂鎮風魔。草嶺古道是 khah 早台北 thàng 宜蘭陸地唯一的路， 咱會當想像彼个時陣行這段路一定比現此時閣 khah 艱難千 萬倍。",
    "paragraph_id": 207
  },
  {
    "title": "我聽著花開的聲：台語散文集",
    "author": "廖張皭",
    "text": "「 啞口廣場 」彼个徛懸懸柴起的觀景台，過去是阮歇上 久的所在，徛佇遐所有的煩惱佮憂愁攏 tsiâu 無去，風 kā 流佇你心肝底的目屎 pué 走、吹焦，khóng 色的大平洋佇 你的耳空邊輕輕唱歌詩，對你講：「 你是開闊、平靜的大海， 是上帝完美的展現。」是 lah，無風不起浪，海湧消失矣。佇宇宙億萬年的歷史內，咱規世人就親像目 1 nih11，世間 代可比 1 粒粒仔沙 sap。",
    "paragraph_id": 208
  },
  {
    "title": "我聽著花開的聲：台語散文集",
    "author": "廖張皭",
    "text": "龜山島恬恬仔聽海對山唱情歌，恬恬仔欣賞身軀邊 1 蕊蕊的水花 ná 璇石 khōng 海墘。明知影雲厚厚厚，1 phiàn白bông-bông無啥物thang 看，嘛是固執 peh 起去觀景台，感受天地另外 1 个無仝的 面腔。風發威 kā 雨傘吹 kah 開雨傘花，人瘦閣薄板檢采會 予風吹咧走。浪漫的阮，幻想家己是早開的菅芒花，佇風 雨中雲遊太虛。",
    "paragraph_id": 209
  },
  {
    "title": "我聽著花開的聲：台語散文集",
    "author": "廖張皭",
    "text": "經過大里天公廟，閣過就是遊客中心，1 支小雨傘thuh 過萬里長山，thuh過天邊海角，這回可比咧洗三溫暖。坐落來 lim 1 甌芳 kòng-kòng 的烏咖啡，酸、苦、澀 的滋味佮沓沓仔回甘的尾韻入喉，袂輸是咱的人生。",
    "paragraph_id": 210
  },
  {
    "title": "我聽著花開的聲：台語散文集",
    "author": "廖張皭",
    "text": "有時 星光，有時月圓，有時出日，有時落雨，人生的路途，m̄ 管沿路是風是雨，m̄ 管是 m̄ 是爛田準路，凡勢阮的夢想袂 實現，凡勢澹漉漉是阮狼狽的模樣，有溫柔、體貼的你陪 伴，阮心內充滿感恩，無 1 sut-á 怨 tsheh。2004 年寫 1 khóng 色：紺色，深藍色、蔚藍色。源自日語。2 la-le：開講。3 siau-tháu：抒解情緒、壓力等。4 liâm-mi：立刻、馬上、隨時。",
    "paragraph_id": 211
  },
  {
    "title": "我聽著花開的聲：台語散文集",
    "author": "廖張皭",
    "text": "5 Khōng-á-liâu：貢仔寮，貢寮。6 hòo 水：戽水，潑水、灑水。7 喙 phé：喙䫌，或唸 tshuì-phué，臉頰、面頰。8 sap-sap-á 雨：霎霎仔雨，細雨霏霏。9 風掛雨：透風落雨，風雨交加。10 Kat-má-lán：Kavalan，噶瑪蘭。11 目 1 nih：1 目𥍉仔，一瞬間、一眨眼。指很短暫的時間。",
    "paragraph_id": 212
  },
  {
    "title": "我聽著花開的聲：台語散文集",
    "author": "廖張皭",
    "text": "佇繁華的大都市蹛 beh 30 冬矣，到 tann 阮上佮意的 猶原是大自然，講我的身軀蹛 1 个老靈魂嘛無要緊，拆白 講，我就是愛田庄生活開闊閣自然。M̄-nā kan-nā 我按呢 niâ，佇大台北有袂 tsió 的都市人，歇睏日 ah 是下班了後， 嘛想 beh 去種菜、沃水、曝日頭花仔，凡勢 in 心內嘛思念 草地的自然。",
    "paragraph_id": 213
  },
  {
    "title": "我聽著花開的聲：台語散文集",
    "author": "廖張皭",
    "text": "農會對市民農園是鼓勵佮支持的，市區佮郊區足濟 地 主 kā 田 園 整 理 做 10 坪 1 kóo 租 予 人。滿 足 都 市 人 想 beh 體驗種菜、耍塗的滋味，ǹg 望食著家己種的有機菜。Tsiânn-tsò 1 个都市做穡人，m̄-nā 有無仝的生活體驗，閣 趁著身體康健，實在有夠讚，有影是一兼二顧，摸蜊仔兼 洗褲。M̄-koh，beh 食家己種的有機菜蔬，真正無 hiah-nī 簡單。",
    "paragraph_id": 214
  },
  {
    "title": "我聽著花開的聲：台語散文集",
    "author": "廖張皭",
    "text": "你家己來試 1 下鹹 tsiánn，就知我講的是有影 ah 無 影。阮佇土城租 1 塊地，uì 菜鳥仔到 tann 18 冬矣，看足 濟人來來去去。遮的市民農園離捷運站近 kah，行路免 5 分鐘就到矣。彼陣佮阮仝款想 beh 租菜 kóo 的人濟 kah， 名單排 kah thàng 海墘，佇遮有地足 tshia-iānn1 。",
    "paragraph_id": 215
  },
  {
    "title": "我聽著花開的聲：台語散文集",
    "author": "廖張皭",
    "text": "經 過 田 頭 家 面 試 通 過 阮 tsiah 租 著， 你 看 有 hàm bòo？M̄-koh，tsit-má 逐家 kán-ná 無 hiah 痟矣，檢采有 khah 退時行，閣再講若猶未退休的都市做穡人，愛克服食 頭路的問題，若都合袂好勢嘛做袂來。",
    "paragraph_id": 216
  },
  {
    "title": "我聽著花開的聲：台語散文集",
    "author": "廖張皭",
    "text": "種作佮做任何代誌仝款，一定愛有時間佮 hē 決心，m̄ 管按怎攏愛堅持落去，開時間、費精神、綿爛做，1 冬 1 冬 過去，終其尾會愈來愈有心得。上好規家伙仔做伙 tshuā 去菜園，uân-nā 享受天倫 uân-nā 感受大自然的媠，予囡仔有機會接近大自然，耍 塗、認 bat 花草佮蟲 thuā。心情放輕鬆 kā 當做全家的休閒 活動，凡勢嘛會使順紲減肥 neh。",
    "paragraph_id": 217
  },
  {
    "title": "我聽著花開的聲：台語散文集",
    "author": "廖張皭",
    "text": "小吹寡自然風、曝寡日 頭花仔，規个人筋骨軟 lio̍h、精神飽滇，予規身軀細胞吸 收正能量，若因為按呢厝裡大大細細閣 khah 勇 kiānn、樂 暢，彼是開錢嘛無 tè 買的幸福 neh。",
    "paragraph_id": 218
  },
  {
    "title": "我聽著花開的聲：台語散文集",
    "author": "廖張皭",
    "text": "隔壁kóo的阿義仔就是上好的例，歇睏日伊攏會招某囝 做伙來菜園，bóng耍bóng鬥做，伊講in後生本底是都市 sông2，若問伊啥款動物、植物攏m̄-bat，蟲thuā閣khah 免講，tsit-má，有thang摸塗、耍水，挽菜閣掠蟲，生活 加心適kah，就算講耍kah規身軀烏mà-mà 嘛無要緊。",
    "paragraph_id": 219
  },
  {
    "title": "我聽著花開的聲：台語散文集",
    "author": "廖張皭",
    "text": "歇睏日阮翁仔某常在佇菜園做穡，khah 粗重的穡頭， 像挖塗、掘菜 kóo、搭棚仔，阮翁攏會抾去做，做 kah 無 閒 tshì-tshì，大粒汗、細粒汗 tsha̍p-tsha̍p 滴，規身軀臭 酸汗味，無紮衫仔褲去換嘛袂得。Ah 若 khah 輕可的穡頭， 比如 tiām 子、種菜栽仔、khau 草、沃水、挽菜攏是我的 專 bûn 科。",
    "paragraph_id": 220
  },
  {
    "title": "我聽著花開的聲：台語散文集",
    "author": "廖張皭",
    "text": "平常時仔下班了後，我愛緊轉去煮暗頓，菜園仝款 嘛 是 伊 去 咧 做， 伊 phīng 我 閣 khah 要 緊 菜 園 的 khang- khuè，伊定定講：「 植物佮咱人仝款，攏需要關心佮照顧。」 所以，若無去 kā 巡巡 lau-lau 咧袂安心。",
    "paragraph_id": 221
  },
  {
    "title": "我聽著花開的聲：台語散文集",
    "author": "廖張皭",
    "text": "阮堅持用上自然的方式種作，無 beh 用農藥佮化學肥 料，1 寡動物性的肥料像骨頭 hu、豬屎、雞屎阮嘛袂考慮， 阮的菜園 phīng 有機閣 khah 有機，是各種生物的遊樂園。田蛤仔、刺毛蟲、蜂、ia̍h-á、露螺、káu-hiā，鬧熱滾滾， 塗底閣有濟濟的杜蚓仔咧 kā 阮鬥鬆塗。",
    "paragraph_id": 222
  },
  {
    "title": "我聽著花開的聲：台語散文集",
    "author": "廖張皭",
    "text": "露螺是 peh 懸 peh 低的高手，時常趁阮無注意的時陣， peh 起去紅椿樹頂，娘仔樹嘛定定有露螺仔囝的形影，阮 足想 beh 問伊：「Peh hiah-nī 懸 kám m̄ 驚跋倒摔落來？」 阮心內 giâu 疑 uì 遐的角度看著的風景檢采 khah 迷人。",
    "paragraph_id": 223
  },
  {
    "title": "我聽著花開的聲：台語散文集",
    "author": "廖張皭",
    "text": "遮 的 káu-hiā 是一粒一的工程師，無暝無日咧建設 in 的王國， m̄-nā 塗跤有 in 起的厝，檸檬樹 ue 頂懸葉仔密 tsiuh-tsiuh 的所在嘛有 in 的岫。莫怪柑仔蜜佮草苺的滋味，有偌甘甜， 問 in 上知。佳哉 in 誠分張，有留 1 寡分阮食。你若問我食家己種的菜蔬佮果子是啥滋味，簡單講就 是足安心 niā-niā。",
    "paragraph_id": 224
  },
  {
    "title": "我聽著花開的聲：台語散文集",
    "author": "廖張皭",
    "text": "付出氣力佮精神換來的清甜 hām 樂暢， 當中的滋味家己上了解。佇這个過程，阮的身體 hām 心靈 攏得著 tháu-pàng 佮成長，阮學著濟濟人生的功課，感受 著上帝滿滿的奇蹟。",
    "paragraph_id": 225
  },
  {
    "title": "我聽著花開的聲：台語散文集",
    "author": "廖張皭",
    "text": "看植物 uì 1 粒仔子落塗，開始伊的旅途，tsīng puh- ínn3 到 大 欉， 經 過 偌 濟 風 吹、 日 曝、 雨 lâm、 蟲 咬，in hiah-nī-á 勇敢去面對 tîng-tîng-tha̍h-tha̍h4 的考驗生存落 來，閣提供咱人類上鮮的菜蔬佮果子，滿足咱身體需要的 各種營養，這 kám m̄ 是上帝的恩典佮賞賜？",
    "paragraph_id": 226
  },
  {
    "title": "我聽著花開的聲：台語散文集",
    "author": "廖張皭",
    "text": "古早人講：「 人無 tsiàu 天理，天無 tsiàu 甲子。」阮 有真深的體會，這幾冬地球發燒，天氣變化足大，極端氣 候威脅天地萬物的生存，阮相信濟濟的做穡人攏感受著暖 化造成的氣候異常，予種作變 kah 困難 kah。阮 ǹg 望閣 khah 濟人思考咱現代人的生活方式，早日覺醒 hām 大自 然和諧鬥陣。2013 年寫 2023 年改寫 1 tshia-iānn：奢颺，大派頭、大排場。",
    "paragraph_id": 227
  },
  {
    "title": "我聽著花開的聲：台語散文集",
    "author": "廖張皭",
    "text": "排場太過奢華，有負面意味。2 都市 sông：m̄-bat 庄跤的物件、代誌、禮俗，土包子、城市鄉巴佬。3 puh-ínn：發芽。4 tîng-tîng-tha̍h-tha̍h：重重疊疊，層層累積相疊。連紲幾若工，攏是寒閣溼的落雨天。草山的花季，宣告結束。Kan-nā 賰記持中的櫻花，佇 夢中相見。我已經佮今年草山的粉紅媠姑娘風中的櫻花相 閃身，我無想 beh 閣 kuè-kòng1 規个春天。",
    "paragraph_id": 228
  },
  {
    "title": "我聽著花開的聲：台語散文集",
    "author": "廖張皭",
    "text": "翕相機紮咧，換 1 su 予家己上輕鬆的衫仔褲，閣加 上 好 走 好 行 的 鞋 仔。這 是 拜 訪 春 天 上 siak-phah2 的 妝 thānn3，管 thài 伊看起來 kám 有綴流行，咱 beh 來去欣 賞春天的媠，有好心情，人自在、快活 tsiah 是上要緊的。花季真正已經過去矣。來到草山公園，我揣無櫻花的 跤跡，伊無留落來任何蹤影，好親像從來 m̄-bat 來過。",
    "paragraph_id": 229
  },
  {
    "title": "我聽著花開的聲：台語散文集",
    "author": "廖張皭",
    "text": "連 近在眼前的紗帽山嘛予雺霧罩牢著，看無伊圓滾滾飽滇的 形影。報春花欉，枝骨頂頭賰幾蕊孤單稀微的花蕊，無血 色的紅佮慘淡的白，kâm 著珠淚，佇花謝落塗 tsìn 前，輕 聲低調彈出伊惜別的心 tsiânn。無人欣賞的花蕊是寂寞的。原來，我 m̄ 是知音。心內 有淡薄仔抱歉。歇睏日，遊客中心挨挨陣陣 4，人插插插， 連去 1 下仔便所，嘛愛排隊排 kah 長 lò-lò，有夠無方便。",
    "paragraph_id": 230
  },
  {
    "title": "我聽著花開的聲：台語散文集",
    "author": "廖張皭",
    "text": "嘻嘻嘩嘩的吵鬧聲，予阮感覺 ià-siān5。平常時的下晡， 公園內無半个人影。我聽著家己的跤步聲。今仔日，tsiàu 理講，應該安安靜靜，會當恬恬仔欣賞美麗的光景，佮大 自然展開心靈的對話。M̄-koh，怪奇的是空氣中充滿淒淒 迷 迷 的 氣 氛。寂 寞 kā 規 个 草 山 公 園 tiùnn kah 闊 bóng- bóng。",
    "paragraph_id": 231
  },
  {
    "title": "我聽著花開的聲：台語散文集",
    "author": "廖張皭",
    "text": "公園喙，賣果子的頭家，生理無人客來交關，1 份報 紙掀來掀去，精差無掠蝨母相咬 6。行過去佮伊相借問，關 心草山的春訊。頭家人無意仔無意應講：「 今年 ná 有啥花 thang 看 ?早 就 予 雨 拍 kah 落 了 了 矣。」阮 1 時 tsua̋n 恬 去。今年春天 ná 會 tsiah-nī 冷 ?鋒面袂輸海湧 1 波閣 1 波， 當時 tsiah 會煞 ?答案 kan-nā 天知影。",
    "paragraph_id": 232
  },
  {
    "title": "我聽著花開的聲：台語散文集",
    "author": "廖張皭",
    "text": "頭家報阮去竹仔湖看海芋仔。記持中的海芋仔，佇日 頭光 iānn-iānn 的日子，媠閣笑迎接阮的光臨。鋪排莊嚴 隆 重 的 儀 式， 青 ling-ling7 的 地 毯，1 sut-á 都 無 輸 予 招 待國家元首佮明星咧行的紅地毯。純潔的少女，穿著剪裁 簡單、大 pān 的純白媠衫，用伊的熱情佮活力，跳出迎賓 的舞步。",
    "paragraph_id": 233
  },
  {
    "title": "我聽著花開的聲：台語散文集",
    "author": "廖張皭",
    "text": "予阮無法度放袂記得的是：彼時，金色的日頭掖 1 iân 金仔粉，白 phau-phau 的天仙美女，佇日頭跤閃閃 sih-sih，更加 siânn 人目。車到竹仔湖，窗外 sap-sap-á 雨落袂煞。看來阮是無 緣 thang 接受記持中盛大的歡迎。M̄-koh，窗外的遊客， 予阮大開眼界。原來探訪春天的台北人，tsiâu 來遮報到。",
    "paragraph_id": 234
  },
  {
    "title": "我聽著花開的聲：台語散文集",
    "author": "廖張皭",
    "text": "雙人攑 1 支小雨傘，佇綿綿小雨中散步，糖甘蜜甜的滋味 in 家己上了解，邊仔的人嘛做伙感受浪漫的情調，享受予 花包圍的幸福。雨中的海芋仔田，有無仝款的景緻，予阮全新的感受。佇風雨中的閱兵大典，有氣魄 suah 無嚴格的紀律。袂輸是 1 大陣拄穿著草綠色兵仔衫的菜鳥仔，頭擺參加盛典，聽著 司令官的口令，驚 kah phi̍h-phi̍h-tshuah。",
    "paragraph_id": 235
  },
  {
    "title": "我聽著花開的聲：台語散文集",
    "author": "廖張皭",
    "text": "做兵袂當滾 耍笑咧，ah 是來寡淡薄仔輕鬆的舞步 khah 趣味。M̄ 驚寒的少女，穿 1 軀白 siak-siak、薄 li 絲的衫仔裙， 綴風的旋律踅身弄舞。伊散發出薄薄的清芳，tshuā 我轉去 囡仔時。1 个落雨天仝款愛出去耍的查某囡仔，偷偷仔攑阿 母的花仔雨傘出門，跤骨袂輸鳥仔跤 suah 穿 1 雙大雨鞋， 好親像 káu-hiā 戴龍眼殼。",
    "paragraph_id": 236
  },
  {
    "title": "我聽著花開的聲：台語散文集",
    "author": "廖張皭",
    "text": "落雨天閣滿四界去𨑨迌，lio̍h-á 無張持，雙跤踏落路糊糜仔，用盡 suh 奶仔力嘛 giú 袂出 來，閣笑 kah giōng-beh làu 下頦。哈哈哈，我已經袂記得落去海芋仔田是 beh 挽花矣。",
    "paragraph_id": 237
  },
  {
    "title": "我聽著花開的聲：台語散文集",
    "author": "廖張皭",
    "text": "各種色水的雨傘，佇白色的花海中走跳，親像魔法仝 款，1 欉 1 欉會曉行路的花樹，形成 1 个誠心適的畫面，五 彩繽紛的花樹 kā 本底純白的世界變 kah 鬧熱 phu̍t-phu̍t、 多姿多彩。無偌遠的所在傳來：「烘番薯ooh！好食的番薯來looh！",
    "paragraph_id": 238
  },
  {
    "title": "我聽著花開的聲：台語散文集",
    "author": "廖張皭",
    "text": "」 芳 kòng-kòng 的氣味綴風吹來，佇這个時陣，有烘番薯來 治枵，閣有薑母茶 thang lim，身軀佮心靈規个攏燒烙起 來，這種簡單的幸福，予阮滿滿的快樂。逐个人手 phóng 1 束海芋仔，面仔微微仔笑，我知影 春天並無佮阮相閃身，春天佇竹仔湖佮阮相拄，春天嘛會 永遠蹛佇阮的心肝內。2006 年寫 1 kuè-kòng：過槓，錯失良機。2 siak-phah：帥氣。",
    "paragraph_id": 239
  },
  {
    "title": "我聽著花開的聲：台語散文集",
    "author": "廖張皭",
    "text": "3 妝 thānn：妝娗，tsng-thānn，妝扮。4 挨挨陣陣：人 kheh 人，摩肩接踵。5 ià-siān：厭𤺪，疲勞困乏、厭惡倦怠的感覺。6 掠蝨母相咬：指一個人非常清閒，甚至閒到無聊得受不了。7 青 ling-ling：或唸 tshenn-lìng-lìng，青蘢蘢，形容草木蒼翠欲滴的樣子。連紲 3 工，天氣攏真寒，人講：「3 月初，寒死少年 家。",
    "paragraph_id": 240
  },
  {
    "title": "我聽著花開的聲：台語散文集",
    "author": "廖張皭",
    "text": "」這句話提來新曆 3 月的今仔日，閣嘛有通，細漢時阮 阿媽定定講「 春天後母面 」，講春天的天氣 huah 變隨變。雖 bóng，我袂愛阿媽講的彼句話，感覺 kā 後母的形象講 kah bái 去。M̄-koh， 最 近 的 天 氣 正 港 liâm-mi 寒 liâm- mi 熱，變天比 pìnn 面 khah 緊。",
    "paragraph_id": 241
  },
  {
    "title": "我聽著花開的聲：台語散文集",
    "author": "廖張皭",
    "text": "電 話 giang-giang-giang， 提 醒 我 m̄-thang 袂 記 得 去上泅水課，阿娘喂！寒流來，氣象報告講合歡山佮玉山 攏咧落雪，按呢 kám thang 去泅水？真 gâu，揀這種日 子開課！外口閣咧落雨呢！真想bua̋i去準煞，m̄-koh，想講咱 做人愛有信用，攏報名矣，時到日到tsiah m̄去，oh得交代， 閣再講若逐家攏無去，kā教練放粉鳥，kám m̄是真害咧？",
    "paragraph_id": 242
  },
  {
    "title": "我聽著花開的聲：台語散文集",
    "author": "廖張皭",
    "text": "Tshân-tshân-á 豆 乾 切 5 角， 雨 幔 幔 咧， 終 其 尾 嘛 出門矣。有影來 3 个勇敢的職員，是勇敢的學員 lah，我 就是其中 1 个。啥物溫水游泳池？阮寒 kah phi̍h-phi̍h- tshuah，教練先教阮韻律呼吸，浮佇水面，跤拗彎、拍水、 佇水底徛起來，叫阮放輕鬆 m̄-thang 驚水。總算下課的時間到矣，教練講天氣真冷，伊 beh 去浸 溫泉矣。",
    "paragraph_id": 243
  },
  {
    "title": "我聽著花開的聲：台語散文集",
    "author": "廖張皭",
    "text": "阮 3 个嘛隨綴咧 peh 起來，1 个有代誌 beh 先走， 我 beh 去浸硫磺水，予身軀 khah 燒烙咧。無偌久，學員阿 玉仔嘛 uì 中藥池過來做伙浸硫磺水，接紲 1 月日阮攏 beh 做伙學泅水，阮 2 个 tshìn-tshái1 講東講西 bóng 開講熟 似。",
    "paragraph_id": 244
  },
  {
    "title": "我聽著花開的聲：台語散文集",
    "author": "廖張皭",
    "text": "伊話講都無 3 句，我感覺身軀淡薄仔熱熱，歹勢隨走， 想袂到等 kah 我感覺頭殼小可仔眩眩、心肝頭 tso-tso， beh 緊 peh 起來坐佇池仔墘，袂赴矣，hiông-hiông 規个 人 gōng 神去。目睭擘金，我 the 佇塗跤，看著幾若个人佇邊仔，in kā 我圍咧、giú 咧，我的耳空內面 tsiâu 水，m̄ 知發生啥 物代誌。",
    "paragraph_id": 245
  },
  {
    "title": "我聽著花開的聲：台語散文集",
    "author": "廖張皭",
    "text": "有人 kā 我插去 tshiâng 冷水，提毯仔予我幔咧， 有人 phâng la-lûn-á 燒2 的茶予我 lim，閣有人予我 2 塊 tsioo-kóo-lè-tòo3，叫我坐咧 uân-nā 食 uân-nā 歇睏。",
    "paragraph_id": 246
  },
  {
    "title": "我聽著花開的聲：台語散文集",
    "author": "廖張皭",
    "text": "我 liàn 落水的時，阿玉仔 tshuah 1 tiô，伊吱 1 聲大大聲，我 隨 hőng giú 起來，這是我醒過來了後，阿玉仔 kā 我講的， 伊吱彼聲，我當然無聽著，嘛 m̄ 知家己 liàn 落水。Uì m̄ 知 人到醒過來，聽講無超過 1 分鐘，自頭到尾袂輸咧眠夢， 好佳哉，我有醒過來！",
    "paragraph_id": 247
  },
  {
    "title": "我聽著花開的聲：台語散文集",
    "author": "廖張皭",
    "text": "我笑笑仔 kā 逐家會歹勢，坐 1 tah 久，等身體 khah sù-sī 淡薄仔，tsiah 緊去換衫。到換衫間仔，1 个媽媽看著 我，掠我金金 siòng，問我講：「 你 kám 是拄仔昏去彼个？」 我 kan-nā tìm 頭 gōng-gōng-á 笑，伊講：「 咱查某人愛細 膩，若 khah 貧血，人浸 15 分鐘，咱 5 分鐘就好矣，昏去 誠危險。",
    "paragraph_id": 248
  },
  {
    "title": "我聽著花開的聲：台語散文集",
    "author": "廖張皭",
    "text": "」另外 1 个媽媽拄好衫換好出來，m̄ 知是安慰我， ah 是講真的，伊講家己定定嘛浸 kah 昏昏死死去，伊笑講 有 1 回 1 个人看伊 teh-beh 昏去，kho̍k-kho̍k 問伊厝裡電 話幾番，有夠 hàm，伊講 kah 好親像誠實有影的款。看 -- 來，我第一擺學泅水，無疑悟 4 轟動規个游泳池，真正有夠 歹勢！不而過，嘛因為按呢，我感受著人佮人互相關懷。",
    "paragraph_id": 249
  },
  {
    "title": "我聽著花開的聲：台語散文集",
    "author": "廖張皭",
    "text": "佇寒寒寒的日子，感受著厚厚厚的人情味！2003 年寫 1 tshìn-tshái：凊彩，隨便。2 la-lûn-á 燒：半燒冷，不冷不熱。3 tsioo-kóo-lè-tòo：巧克力。源自日語チョコレート (chokoreeto)。4 無疑悟：bô-gî-gōo，不料、想不到。彼年熱天，阮佮阿母坐火車去太麻里，阮滿腹期待， 赴 1 場山佮海的約會。",
    "paragraph_id": 250
  },
  {
    "title": "我聽著花開的聲：台語散文集",
    "author": "廖張皭",
    "text": "上無有 20 年矣，阮 m̄-bat 佮阿母鬥 陣坐火車長途旅行，阮規路 ná 看窗外的風景 ná 開講。我想著細漢的時，有 1 擺阿母 tshuā 阮 4 个姊妹仔， 去屘姨 in 兜。透早，阮規家伙仔趕去坐客運，閣盤車去到 斗六火車頭。阮 4 个囡仔，拄開始暢 kah 規个人攏活跳跳， 沿路唸歌謠、報站名、giāng-kián1 ……。經過 1 暝 tah tah，猶未到中壢。",
    "paragraph_id": 251
  },
  {
    "title": "我聽著花開的聲：台語散文集",
    "author": "廖張皭",
    "text": "阮坐的講是平快車，其實是逐站攏歇的 慢車，有當時仔停 kài 久，thìng 候自強號佮莒光號 siuh 1 下經過，tsiah 閣輪著阮起行。日頭beh落山的時，阮已經耍kah人siān-tauh-tauh2 、 軟 kauh-kauh3。查票的阿叔叫阮耐心等待，閣好心提幾若 包棉仔紙，來予阮做枕頭睏。阮隨个仔隨个睏去，半暝醒 來仝款彼句話：「Beh 到位未？Tann 到佗位？",
    "paragraph_id": 252
  },
  {
    "title": "我聽著花開的聲：台語散文集",
    "author": "廖張皭",
    "text": "」窗仔外， 烏 mà-mà，阿母規暝攏無睏咧看顧阮。天光以後，中壢嘛 總算到矣，外省仔姨丈駛軍用車來載阮，彼是阮頭 1 擺坐 著 hiah 氣派的車，印象誠深。我問阿母 kám 會記得這項代 誌，阿母笑笑仔 tìm 頭講：「 目 1 下 nih，恁攏大漢矣。",
    "paragraph_id": 253
  },
  {
    "title": "我聽著花開的聲：台語散文集",
    "author": "廖張皭",
    "text": "」 我注意著隔壁彼 2 个南台灣的媠姑娘，差不多有 15、 6 歲，坐佇 in 頭前位的阿婆是 in 阿媽，阿媽不時 ua̍t 頭過 來佮 in 開講。無偌久，khah 大漢的查某囡仔提冊出來， 唸故事予阿媽聽，查某囡仔誠有耐性，唸 1 段華語了後， 隨翻做台語，阿媽誠認真學華語。細漢查某囡仔拍開揹 仔，提 1 罐汽水出來：「 阿媽，這叫 khòo-lah4，來，予 你 lim。",
    "paragraph_id": 254
  },
  {
    "title": "我聽著花開的聲：台語散文集",
    "author": "廖張皭",
    "text": "」我發現 in 2 姊妹仔攏用華語交談，佮阿媽講話 tsiah 講台語，閣看著 in 拚勢教阿媽學華語，就知影華語已 經恬恬仔霸占南台灣矣。若按呢落去，綴老人的跤步凋零， 凡勢咱的母語有消失的 1 日。想著遮，想著歷史對台灣的 無情，心肝結 kui-khiû，心悶。「 海！你看！」阿母 kā 踅神去的我叫轉來。倒爿是山， 正爿是海。咱美麗的島嶼，有山有海。我愛山，嘛愛海。",
    "paragraph_id": 255
  },
  {
    "title": "我聽著花開的聲：台語散文集",
    "author": "廖張皭",
    "text": "我貪戀大海的媠，看 kah gōng 神 去。鐵枝路佮沿海公路 ná 分 ná 開，火車 ná 走 ná 遠，經過 幾个 pōng-khang 了後，海 suah 無去。我開始思念大海， 袂輸變魔術仝款，海閣 1 擺出現佇我的身軀邊。這回，沿 海公路佇下跤，火車好親像行佇海面。這種幻覺予我有淡 薄仔歡喜，淡薄仔憂愁，稀微不安的心 tsiânn，淒美寂寞 的靈魂，有流浪天涯的情懷。",
    "paragraph_id": 256
  },
  {
    "title": "我聽著花開的聲：台語散文集",
    "author": "廖張皭",
    "text": "闊 bóng-bóng 的大海，綴風 tshia-pua̍h-píng5 的海波浪，據在你幻想。閣 m̄ 免忍受頭 眩目暗，這是坐船無的享受。火車繼續向前行，hānn 過 1 條溪，有人佇溪仔邊釣魚， 有人佇離出海口無偌遠的沙埔𨑨迌。「 金崙站到矣！」彼 3 个媽孫仔佇金崙站落車，後 1 站就是阮的終點：太麻里。",
    "paragraph_id": 257
  },
  {
    "title": "我聽著花開的聲：台語散文集",
    "author": "廖張皭",
    "text": "姑丈駛 1 台中古的貨車來接阮，in 的厝佇 thàng 金針 山的山坪，熱人的金針山，金針花開 kah 滿山坪，這是太 麻里出名的美景。阿姑 tshuân 1 桌 tshenn-tshau6 的料理 咧等阮，有我愛食的 pho̍k-á-tsí7 炒豆包、拄挽的菜瓜、白 豬母奶仔，閣有阿姑特別做的豆腦。上趣味的是 pā-tsih- loh8 結的果子煮湯，子咬開親像豆仔仁，不止仔好食。",
    "paragraph_id": 258
  },
  {
    "title": "我聽著花開的聲：台語散文集",
    "author": "廖張皭",
    "text": "暗時，天星閃閃 sih-sih，遠遠傳來海湧 ká 滾的聲， 予阮一直感覺著海的存在，袂輸千萬年以來，伊一直陪伴 樸實自然的太麻里。這个台灣東部小小的庄頭，kám 有法 度逃過文明的𧿬踏？阿姑講當初 in 來台東開墾種釋迦，彼陣規个太麻里無 幾口灶。Tsit-má，街仔路加真鬧熱，尤其這 2 冬閣有網路 咖啡店出現。",
    "paragraph_id": 259
  },
  {
    "title": "我聽著花開的聲：台語散文集",
    "author": "廖張皭",
    "text": "隔壁阿貴叔仔的後生，讀國中 2 年的，定定 偷走書，覕佇「 網咖 」拍電動，老爸、老母規工無閒做穡， 閣愛為囝操煩，頭殼 mooh 咧燒，m̄ 知按怎 tsiah 好。我， 無語問蒼天。透早猶未 5 點，天就光矣，阮拜託阿姑叫阮起來看日 出，這是媒體公認欣賞日出的好所在，阮 nái 會使 làu-kau 去咧。",
    "paragraph_id": 260
  },
  {
    "title": "我聽著花開的聲：台語散文集",
    "author": "廖張皭",
    "text": "日頭 hiông-hiông uì 海面跳出來，海反射出各種色水 的光，1 目 nih 仔，千萬支光箭射過來，本底展 kah 大大蕊 的目睭，不得不隨 ànn 頭屈服叫 m̄ 敢。這个時陣，tsiah 發 現身軀邊這个王國的子民，早就用大大的熱情迎接新 tiak- tiak9 的 1 工。",
    "paragraph_id": 261
  },
  {
    "title": "我聽著花開的聲：台語散文集",
    "author": "廖張皭",
    "text": "漢草高 tshiâng 的 pā-tsih-loh，tshuā 頭排列，thián 開熱情的手骨，跳熱帶妖嬌的豔舞，閣 lio̍h-á 親像泰國千 手千眼佛的傳統舞步。樹仔頂 1 粒 1 粒黃色的果子，若像 多胞胎的姊妹仔，大方展示伊的豐滿飽滇。",
    "paragraph_id": 262
  },
  {
    "title": "我聽著花開的聲：台語散文集",
    "author": "廖張皭",
    "text": "波羅蜜袂 siunn 瘦、袂 siunn 肥，葉仔 ōm-ōm-ōm，外形親像 1 支大支雨 傘，kā 比頭殼 khah 大粒的果子藏 kah 好勢仔好勢，若無 去伊的雨傘跤行踏，是無法度發現伊的祕密。生做矮矮顛 倒叫 a-bú-kha-lò10，愛主人用心看顧，雖然伊有青 lìng- lìng 的油梨仔皮，嘛愛 1 粒 1 粒好禮仔 kā 包起來，袂輸飼 佇深閨的古典美人。",
    "paragraph_id": 263
  },
  {
    "title": "我聽著花開的聲：台語散文集",
    "author": "廖張皭",
    "text": "美國塗豆佇咱島嶼，生 kah 誠自在， 葉仔盡展，親像 1 支 1 支掀手蹄仔予人看的囡仔，閣 gia̍t- siâu11 對人講：「 你看！我正港無偷藏！」巧巧人攏知 3 歲 囡仔的把戲，好食物仔明明藏佇尻川後。風，微微仔吹，日頭拄好燒烙，充滿活力的早起，活 跳跳的大自然。",
    "paragraph_id": 264
  },
  {
    "title": "我聽著花開的聲：台語散文集",
    "author": "廖張皭",
    "text": "歲歲年年，聽山佮海情話綿綿，心花若開， 綴旋律轉踅，天地伴咱做伙跳 ua-lú-tsuh12、唱情歌，這 kám m̄ 是仙境？啥物時陣，閣來赴 1 場山佮海的約會？2007 年寫 1 giāng-kián：猜拳。源自日語じゃんけん (janken)。2 siān-tauh-tauh：𤺪篤篤，疲憊不堪。3 軟 kauh-kauh：軟𩛩𩛩，形容身體疲倦而全身無力。4 khòo-lah：可樂。",
    "paragraph_id": 265
  },
  {
    "title": "我聽著花開的聲：台語散文集",
    "author": "廖張皭",
    "text": "5 tshia-pua̍h-píng：捙跋反，反覆、打滾、折騰、奔波。6 tshenn-tshau：腥臊，豐沛。7 pho̍k-á-tsí：朴仔子，朴 á 的果實。8 pā-tsih-loh：麵包樹。9 新 tiak-tiak：足新，嶄新。10 a-bú-kha-lò：avocado，油梨仔，酪梨。11 gia̍t-siâu：頑皮、惡作劇、淘氣。12 ua-lú-tsuh：華爾茲。",
    "paragraph_id": 266
  },
  {
    "title": "我聽著花開的聲：台語散文集",
    "author": "廖張皭",
    "text": "源自日語ワルツ (warutsu)。這幾工，全台灣天氣熱 kah，袂輸烘番薯咧，燒燒燒。行佇大路，點仔膠 1 嘛 kán-ná 咧 tshìng-ian2，曆日仔頂 懸節氣夏至 3 2 字，kā 咱宣告熱人到矣。夏至是陽氣上旺 的時，紲落來日頭直射佇塗跤的位置會沓沓仔徙 uì 南爿， 日時嘛勻勻仔縮短。",
    "paragraph_id": 267
  },
  {
    "title": "我聽著花開的聲：台語散文集",
    "author": "廖張皭",
    "text": "聽講夏至彼 1 工中晝，若徛佇北回歸 線經過的所在，日頭會佇頭殼頂正中央，按呢就差不多看 無家己的影。嘉義佮南投縣南爿、高雄市北爿、花蓮、台 東和澎湖，蹛佇倚近北回歸線的你，若有趣味會當試看有 影 ah 無影。凡勢真濟人聽過「 夏至，愛食無愛去 」確實有影，熱 kah 人 siān-tauh-tauh、 軟 kauh-kauh， 佗 嘛 無 想 beh 去。",
    "paragraph_id": 268
  },
  {
    "title": "我聽著花開的聲：台語散文集",
    "author": "廖張皭",
    "text": "Tsìn 前一直想講，等歇熱 beh tshuā 阿母轉去西螺行 行咧，實在 siunn 過頭熱，看著日頭若火球，嘛驚老大人 身體袂堪得，按算等夏至過，天氣 khah 秋凊 tsiah 起行。夏至，予本底就愛覕佇厝裡的人，愈有藉口 the 佇厝，覕佇 室內吹冷氣、lim 涼的、食好料的。外口 ná 火咧燒，貧惰 出門，當然就 khah 無活力。",
    "paragraph_id": 269
  },
  {
    "title": "我聽著花開的聲：台語散文集",
    "author": "廖張皭",
    "text": "熱 kah 人頭昏昏、腦鈍鈍， 學習的效果嘛 khah 無好。佳哉，學生囡仔期末考考煞、學 期結束，就歡歡喜喜歇熱 looh！有 1 句俗諺「 夏至，風颱就出世 」，表示夏至過就是風 颱的季節矣。所以歇熱的時陣，若 beh 做啥活動，愛足注 意安全，尤其是 peh 山、露營、水上活動，攏愛足細膩， 定定聽著熱人有人出去耍出代誌，予人誠遺憾，窮實出入 平安就是福 lah。",
    "paragraph_id": 270
  },
  {
    "title": "我聽著花開的聲：台語散文集",
    "author": "廖張皭",
    "text": "今年夏至的隔轉工就是五日節，khah 早阮阿母定定學 古早人講彼句「 未食五日節粽，破裘仔 m̄ 甘放 」，愛阮長䘼 仔衫 m̄-thang siunn 早收。Tsit-má，正港熱 kah，m̄-nā 涼感的衫仔褲賣了誠好，閣有掛佇頷頸，外型媠媠的涼風 扇，行到佗吹到佗，科技進步 kah 超過咱的想像。食五日節粽、kò 龍船、掛 hiānn-tsháu4，攏是五日節 的齣頭。",
    "paragraph_id": 271
  },
  {
    "title": "我聽著花開的聲：台語散文集",
    "author": "廖張皭",
    "text": "因為疫情的關係，kò 龍船的活動 m̄ 是無辦，就是 簡單意思意思就好。電視頂看著濟濟爸母陪囡仔勻勻仔試 徛卵，想 beh 留予囡仔趣味閣特別的記持，疼囝的心攏寫 佇面。承午時水的人佮過去仝款，排隊排 kah 長 lò-lò，充 滿陽氣的午時水，親像上天加持過的水仝款通人愛。",
    "paragraph_id": 272
  },
  {
    "title": "我聽著花開的聲：台語散文集",
    "author": "廖張皭",
    "text": "聽講 用午時水泡的茶特別芳，閣會當治病，hiông-hiông 想著 古早彼句話「 午時洗目睭，明 kah 若烏鶖 」，現代人確實需 要好好仔照顧目睭，ah若午時水效果按怎，我就m̄知矣。細漢時過年過節，攏足有年節的味，猶會記得阮囡仔人 tiàm邊仔看阿母縛粽，到會曉鬥相共洗粽ha̍h仔 5、tshuân 料 6。",
    "paragraph_id": 273
  },
  {
    "title": "我聽著花開的聲：台語散文集",
    "author": "廖張皭",
    "text": "尾--仔，阿母看阮手捗 7 有夠大矣，嘛khah有手尾力， tsiah教阮按怎縛粽，雖然彼陣阮已經佇邊仔看幾若冬矣， m̄-koh，縛粽的鋩鋩角角嘛是需要人牽教。Tshím頭仔，先 kā 2 片粽ha̍h仔，頭仔尾仔相tha̍h，雙手 1 拗，拗出 1 个角、 形成 1 个空，1 手提予牢。1 手khat tsu̍t米佮塗豆仁囥半滇， 換囥香菇、粽滷佇中央，tsiah閣囥 1 iân米，囥予飽滇。",
    "paragraph_id": 274
  },
  {
    "title": "我聽著花開的聲：台語散文集",
    "author": "廖張皭",
    "text": "紲 落，雙手配合ná kā粽ha̍h仔拗過去khàm佇面頂，ná拗 出頂面立體的 3 个角，賰的ha̍h仔順勢予手giap佇邊仔， tsiah換另外 1 手giú棉索仔，出力縛予ân、拍結。1 粒粽舞 kah我大粒汗細粒汗，總算縛好矣。熟手了後，阮的速度有 khah緊淡薄矣。規綰粽縛好，閣愛佇鼎sa̍h8 1、2 點鐘久。",
    "paragraph_id": 275
  },
  {
    "title": "我聽著花開的聲：台語散文集",
    "author": "廖張皭",
    "text": "縛粽tsìn前，tsu̍t米佮塗豆愛分開浸，塗豆浸好愛閣炊過， 了後 2 項tsiah攪做伙。Beh包的餡，親像香菇佮粽滷，攏 愛先芡芳 9 滷鹹，有影足厚工的。日子 1 冬 1 冬過，五日節便若食著阿母縛的粽，就有 過節的感覺。有 1 冬，我 uì 朋友遐學著 1 个 sa̍h 粽免 sa̍h hiah 久的撇步，佮阿母分享，阿母足歡喜的。",
    "paragraph_id": 276
  },
  {
    "title": "我聽著花開的聲：台語散文集",
    "author": "廖張皭",
    "text": "我無囥步， 佇遮 kā 公開：水滾了後，粽囥入去鼎，水愛淹過粽，開 大火予水滾 20 分鐘，kā 粽捾起來，予粽喘 khuì 1 分鐘， 了後 tsiah 閣囥入去鼎裡，閣 sa̍h 20 分鐘就好矣。前後免 1 點鐘，粽閣有影 sa̍h 有透。阿母呵咾阮真 gâu，m̄ 是假 gâu。轉去佮阿母做伙縛粽，是阮五日節上歡喜的代誌。",
    "paragraph_id": 277
  },
  {
    "title": "我聽著花開的聲：台語散文集",
    "author": "廖張皭",
    "text": "外 口逐項口味的粽，攏誠簡單就買會著，m̄-koh，食起來就 是欠 1 味，1 个講袂出來的滋味。今 年 朋 友 送 阮 2 束 家 己 種 的hiānn-tsháu佮tshiong- pôo10。插kah媠kah，kài成藝術品。阮頭 1 擺看著tshiong- pôo，伊的台語名叫水劍草。",
    "paragraph_id": 278
  },
  {
    "title": "我聽著花開的聲：台語散文集",
    "author": "廖張皭",
    "text": "司公仔 kā 伊叫「 水劍 」，佮伊 的外型足 sù-phuè，kán-ná 1 支利劍劍的刀，beh 斬千年 妖魔鬼怪，猶未出手，歹物仔看著，隨驚 kah 走了了。莫 怪古詩講：「 蒲劍沖天皇斗現，艾旗拂地神鬼驚。」咱莫管 in kám hiah-nī 厲害，上無 in 強烈的氣味，予蟲 thuā m̄ 敢倚近，掛佇門喙 ah 是厝裡，m̄-nā 會當看媠，閣會當予 咱提神、清熱。",
    "paragraph_id": 279
  },
  {
    "title": "我聽著花開的聲：台語散文集",
    "author": "廖張皭",
    "text": "過 1 站仔等 kah 伊焦 lian 去了後，閣會當 燃 1 鼎燒水浸身軀，就是現此時上時行的，予人規个人放 輕鬆的芳療法。Tann，阮無想 beh 管白素貞 kám 有現出原形 kā 許仙 驚著？嘛無 beh 管彼个法海和尚 kám 有權利 kā 人翁仔某 拆分離，阮 kan-nā 想 beh 享受 1 个輕輕鬆鬆的下晡。",
    "paragraph_id": 280
  },
  {
    "title": "我聽著花開的聲：台語散文集",
    "author": "廖張皭",
    "text": "2023 年 大暑（Tāi-sú）寫 1 點仔膠：tiám-á-ka，柏油瀝青。2 tshìng-ian：衝煙，冒煙。3 夏至：hē-tsì，大約新曆 6 月 21 日 ah 22 日。這工，日時上長，暝時上 短，嘛是上熱的 1 工。4 hiānn-tsháu：艾草。5 粽 ha̍h 仔：粽葉。6 tshuân 料：攢料，準備粽滷。7 手捗：tshiú-pôo，手掌。8 sa̍h：用水煮。",
    "paragraph_id": 281
  },
  {
    "title": "我聽著花開的聲：台語散文集",
    "author": "廖張皭",
    "text": "把食物放入滾水、不加其他佐料的一種烹飪法。9 芡芳：khiàn-phang，烹飪時用蔥蒜等香料爆香引出香味。10 tshiong-pôo：菖蒲，又名水劍草 (tsuí-kiàm-tsháu)。「 為著慶祝你生日，明仔載咱做伙來去𨑨迌。」我佇眠 床頂，聽著𨑨迌規个人攏精神起來，興 phu̍t-phu̍t，袂輸 3 歲囡仔仝款。「Kám 真的？Beh 去佗？",
    "paragraph_id": 282
  },
  {
    "title": "我聽著花開的聲：台語散文集",
    "author": "廖張皭",
    "text": "」 「 咱來去內洞溪行行咧，來去蹽溪仔水 1 啥款？」聽阮 翁按呢講，心內歡喜 kah，喙 nauh 講：「 算你有良心！」 車駛 kah 不止仔緊，ná 佇北二高頂懸咧飛。「 若 hőng 開罰單 m̄-thang 哀！」我 kā 提醒。「 袂啦！我是想講 beh khah 緊到咧……」 「 無咧趕時間，勻勻仔來，tsiah 早起 7 點 niā-niā。",
    "paragraph_id": 283
  },
  {
    "title": "我聽著花開的聲：台語散文集",
    "author": "廖張皭",
    "text": "」 「 放輕鬆，莫連𨑨迌都 hiah-nī 緊張好 bòo？」 車到烏來，看著滿山櫻花開 kah 媠噹噹。「 咱足久無來矣。」 「 閣敢講？」 「 歹勢啦！真正有 khah 無閒淡薄仔。」 講 hőng 聽，人嘛 m̄ 相信是偌無閒？逐工早早出門， 暗頭仔 5、6 點下班，下班了後常在閣有袂 tsió 無薪水的 khang-khuè。",
    "paragraph_id": 284
  },
  {
    "title": "我聽著花開的聲：台語散文集",
    "author": "廖張皭",
    "text": "伊是救援隊的小隊長，定定有代誌愛聯絡， 歇睏日閣愛去學習加強救援的技巧佮訓練體力，規个人曝 kah 烏 mà-mà，m̄ 知的人攏掠準伊是咧教體育。「 頂擺咱來烏來，到 tann 幾冬矣？嘛無去佗位𨑨迌， kan-nā 去承天寺 peh 1 kái 山 niâ！」我閣因為伊 siunn 過 頭無閒，kā 踅踅唸。",
    "paragraph_id": 285
  },
  {
    "title": "我聽著花開的聲：台語散文集",
    "author": "廖張皭",
    "text": "坦白講參加救援隊幫 tsān 需要的人足有意義的，伊有 興趣佮理想，我嘛鼓勵伊去，只是無想著會 hiah-nī 忝頭。「 內洞溪到矣，哇！有影媠。」阮落車 suh 1 喙空氣， 大大喙。「 趣味的閣佇後壁。」伊揹 1 kha 揹仔，閣紮 1 條索仔， 看起來真專業的款。",
    "paragraph_id": 286
  },
  {
    "title": "我聽著花開的聲：台語散文集",
    "author": "廖張皭",
    "text": "入去內洞溪遊樂區內底，愛閣拆 1 kái 門票，平常時罕得人行跤到，無咧收票，歇睏日 tsiah 愛， 雖 bóng 拆 2 iân 皮，人嘛是袂 tsió。Ná來ná濟人知影遮是台北的世外桃源。阮 2 人行佇翠 青的山路，鳥仔tsiuh-tsiuh叫咧唱歌弄曲，溪水tshuah流 2 聲 ná 親像力頭飽足的少年咧 huah-hiu。",
    "paragraph_id": 287
  },
  {
    "title": "我聽著花開的聲：台語散文集",
    "author": "廖張皭",
    "text": "人佇大自然中所 有的束縛完全 tháu-pàng，1 陣人坐佇溪仔邊的大石頭耍 水，有的規氣坐落去水裡，管 thài 衫仔褲澹了了，有的刁 持徛倚去水 tshiâng3，身軀予水噴 kah 澹漉漉，做天然的 SPA。有 1 寡人佇溪仔邊的大樹跤咧拍太極拳，suh 天地的 靈氣。人佮大自然是 hiah-nī 和諧。「 你看！」我大聲 huah，袂輸發現新大陸咧。",
    "paragraph_id": 288
  },
  {
    "title": "我聽著花開的聲：台語散文集",
    "author": "廖張皭",
    "text": "1 大陣 囡仔，頭殼戴安全帽仔，專業的人員引 tshuā in 咧做現此 時上時行的活動：蹽溪仔水 khàng 壁。「 咱慢來 1 跤步矣！Thìng 候 in 攏行 kah 了，天就烏 1 爿矣。」阮翁有淡薄仔失望。「 無，咱閣 ǹg 前行，閣揣看有適合的 bòo？」我按呢 kā 應。橫直 peh 山嘛趣味趣味，阮就綴 peh 山的人行， peh uì 頂懸去。",
    "paragraph_id": 289
  },
  {
    "title": "我聽著花開的聲：台語散文集",
    "author": "廖張皭",
    "text": "「Ná 像無路 thàng 溪邊矣。」行 1 段路了後，伊失望 按呢講。「 無要緊啦！無，等 1 下落山咱 tsiah 來去溪邊耍水。」 已經 peh 真遠矣，我無想 beh 翻頭，本底就愛 peh 山，山 頂的景緻咧 kā 我 ia̍t 手。風微微仔吹，汗已經焦去，peh 山偌心適咧。徛佇山頂吹風，用無仝的角度看天地，我感 覺真趣味。「 人屬於大自然。",
    "paragraph_id": 290
  },
  {
    "title": "我聽著花開的聲：台語散文集",
    "author": "廖張皭",
    "text": "」逐擺若予 ak-tsak 的城市硩 kah 無 法度喘 khuì，大自然會替我療傷，予我力量閣活過來。少 年時，我嘛 bat 1 个人騎 oo-tóo-bái 去阿里山，知影的人攏 講我有夠痟！有 1 條產業道路 tshu 落去 m̄ 知 thàng 去佗位，看起來 閣不止仔清幽，我冒險的精神閣來矣。「Beh 行看覓 bòo？」 「 好啦！無的確 thàng 溪邊。",
    "paragraph_id": 291
  },
  {
    "title": "我聽著花開的聲：台語散文集",
    "author": "廖張皭",
    "text": "」我知影阮翁猶咧想蹽溪 仔水，猶未死心。阮開始向前行，uân-nā 行 uân-nā 開講，罕得拄著人 行出來。「 內底是啥物所在？」阮問 1 對拄仔 uì 對面行來的翁仔 某。「 歹勢！阮嘛 m̄ 知，行規點鐘矣，拄翻頭。」彼對翁仔 某離開了後，阮翁閣發現 1 條插出去的細條路。「 這 nái 叫做路？」草仔密 tsiuh-tsiuh，我 m̄ 信。「 這是釣魚仔人行出來的路，thàng 溪邊。",
    "paragraph_id": 292
  },
  {
    "title": "我聽著花開的聲：台語散文集",
    "author": "廖張皭",
    "text": "」伊誠認真 講。「 相信我 tsiah-nī 濟冬釣魚仔的經驗。」 伊 曾 經 是 釣 魚 仔 的 高 手， 我 1 sut-á 都 無 giâu 疑。過去，2 人 bat 做伙去曾文水庫釣魚仔釣規暝，熱人的暗 暝，kénn 仔 4、tâi 仔 5 噗噗跳，2、3 支釣篙 giú kah 無閒 tshì-tshì，有夠心適。",
    "paragraph_id": 293
  },
  {
    "title": "我聽著花開的聲：台語散文集",
    "author": "廖張皭",
    "text": "彼種議量，佇虔心信靠上帝了後， 就產生改變 looh，kā 魚仔釣起來閣放轉去，對魚仔嘛是 1 種傷害，心內感覺不安，尾仔就無閣釣矣。「 好 lah。」我知影伊真 siàu 念溪水。綴伊的跤步，1 步 1 步沓沓仔行。「Thài tsiah-nī 歹行？有夠 kiā。」草仔比人閣 khah 懸，澹澹溼溼實在真歹行。",
    "paragraph_id": 294
  },
  {
    "title": "我聽著花開的聲：台語散文集",
    "author": "廖張皭",
    "text": "「 誠實林投葉仔拭尻川——自 揣麻煩，萬不一……」我擋袂牢開始 tsha̍p-tsha̍p 唸。「Uì 山頂直接 tshu 到溪邊當然嘛 khah kiā。」伊相信 終其尾一定會到溪邊。「 你聽！溪水的聲。」伊佇邊仔鼓舞阮繼續行。「 你看，正港有媠，辛苦有價值 lah！」伊大聲 huah。",
    "paragraph_id": 295
  },
  {
    "title": "我聽著花開的聲：台語散文集",
    "author": "廖張皭",
    "text": "正經予伊行到溪仔邊，阮翁 kā 鞋仔 thǹg 掉，kā 褲跤 pih 起來，拍算 beh 放輕鬆耍 1 下仔水，我坐佇溪邊的石頭 歇喘。「Ah……」我大聲 huah 出來。「 彼啥？」我手比伊的跤，驚 kah 面仔青 sún-sún6 。伊緊 kā 扱 ân-ân 的山蜈蜞 giú 掉。「 我一定嘛有！」我 giōng-beh 吼出來矣。",
    "paragraph_id": 296
  },
  {
    "title": "我聽著花開的聲：台語散文集",
    "author": "廖張皭",
    "text": "伊趕緊替我 kā 蹽溪仔鞋 thǹg 掉，跤後肚真正有 3 隻 山蜈蜞 suh 牢咧，伊緊 kā pué 掉，伊知影我上驚蜈蜞。我 看著予山蜈蜞 suh 過的所在，血水 tsha̍p-tsha̍p 滴，面臭 臭。「 我袂 giàn 閣 uì 彼條路起 lih。」我雙跤浸佇水裡，目 屎 kâm 咧，ná 挲 ná 講。我想袂到家己會閣予山蜈蜞咬著。",
    "paragraph_id": 297
  },
  {
    "title": "我聽著花開的聲：台語散文集",
    "author": "廖張皭",
    "text": "想著細漢的時，佮厝邊去耍，1 陣囡仔佇田岸邊的水溝仔摸 蜊仔，蜈蜞 kā 我扱牢牢，sian-pué 都 pué 袂掉，驚 khah 我大聲吼，無人來解圍。過去伊參加救援隊的訓練，uì 福山 thàng 哈盆古道， 行幾若點鐘，bat 予山蜈蜞咬 kah 規身軀，有 2 隻閣綴伊轉 來厝裡，我看著驚 kah 險破膽，kā 伊 tshiàng 聲講：「 若 有蜈蜞的所在，m̄-thang 招我去！",
    "paragraph_id": 298
  },
  {
    "title": "我聽著花開的聲：台語散文集",
    "author": "廖張皭",
    "text": "」 「 我 m̄ 知遮有山蜈蜞 lah！若知就袂 tshuā 你行這條路 矣。」伊一直 kā 我會失禮，2 个人攏無心情欣賞美麗的光 景矣。「 莫閣叫我行彼條路就好矣。」我按呢堅持。「Tann，這聲害矣！」千萬 m̄-thang kan-nā 這條路 thàng 外口。「 你 kám m̄ 是 beh tshuā 我蹽溪仔水？無，咱蹽水出 去。」我講。「 你咧滾耍笑？",
    "paragraph_id": 299
  },
  {
    "title": "我聽著花開的聲：台語散文集",
    "author": "廖張皭",
    "text": "Tsit-má，時間佮裝備攏無夠！」 「Ǹg 下底行會拄著大水 tshiâng，根本袂得過，ǹg 懸 頂行 ná 行 ná 遠，m̄ 知愛行偌久。」 「 無，叫救援隊派直升機來救。」我已經 m̄ 知影家己咧 講啥。我 tann 頭看四箍 lê 仔，進無步退無路，看清家己的處 境了後，ná 消風的雞胿仔。已經過中晝矣，行規早起的路， ah 無啥歇睏著，人忝 kah、腹肚枵 kah，閣陷入絕境。",
    "paragraph_id": 300
  },
  {
    "title": "我聽著花開的聲：台語散文集",
    "author": "廖張皭",
    "text": "「 先食飯丸，等 1 下 tsiah 閣來想辦法。」伊講。「 正經是有夠特別的生日！」我 ná 食 ná 講。「 我是無想 beh 閣佇遮隔暝。」2 人同齊想著彼 kái 難 忘閣恐怖的經驗。彼个 m̄ 敢 kā 人講的祕密。大約 10 冬前的 1 个秋天，伊招阮去郊區踅踅咧。去溪邊耍水，了後四界看風景。經過五寮尖的登山口，伊 hiông-hiông問 我：「Kám beh peh山？」「好！",
    "paragraph_id": 301
  },
  {
    "title": "我聽著花開的聲：台語散文集",
    "author": "廖張皭",
    "text": "m̄-koh， 時 間 kám 有夠？」我足 giâu 疑。「 應該無問題 lah，路邊的山 niā-niā。」伊 tsìn 前無 啥 peh 山的經驗，m̄ 知五寮尖的厲害。凡勢足濟人攏仝款， 幾冬後阮閣經過遐，發現登山口出現 1 个告示牌，提醒逐 家 m̄-thang 時間無夠 tshìn-tshái tsiūnn 山。伊拍算 2 點鐘內 beh 落山。",
    "paragraph_id": 302
  },
  {
    "title": "我聽著花開的聲：台語散文集",
    "author": "廖張皭",
    "text": "經過 2 點鐘，閣看無出口， 阮討論愛向前 ah 是愛翻頭。「 咱已經 peh 真懸、行真遠矣！你 m̄ 是講 peh 這粒山 免偌久？」我按呢 kā 質問。「 失禮啦！我 m̄-bat peh 過這粒山，m̄ 知愛 hiah 久。」 伊歹勢 kah。2 个 人 完 全 無 經 驗， 捎 無tsáng頭， 判 斷tîng-tânn 去， 閣 繼 續khàng起lih。",
    "paragraph_id": 303
  },
  {
    "title": "我聽著花開的聲：台語散文集",
    "author": "廖張皭",
    "text": "Siáng知「前 嶺m̄是kiā， 後 嶺 khah kiā壁」， 天tit-beh暗 矣， 阮 猶 閣 予 山 包 牢 咧。袂 輸 2 隻逃難的鳥仔揣無路，心肝頭jû-tsháng-tsháng7，行 kah tshóng-tshóng-pōng-pōng。四箍輾轉烏mà-mà，人 pheh-pheh喘，坐佇石頭頂，忝kah會khoo雞袂pûn火8， 看起來淒慘落魄。",
    "paragraph_id": 304
  },
  {
    "title": "我聽著花開的聲：台語散文集",
    "author": "廖張皭",
    "text": "「Kan-nā有這thang食。」伊kā身軀邊賰的幾粒sî-kè 果 9 提予我，彼是 tsìn 前佇路邊買的。「Tann 是 beh 按怎？」枵寒餓的暗暝，人佇山裡無法 度轉去，隔轉工閣愛上班，人急 kah ná 熱油鼎頂懸的 káu- hiā。「Thìng 候天光，咱就隨落山，行原路我有把握。」伊 kā 外套幔佇我的身軀，叫阮莫煩惱。",
    "paragraph_id": 305
  },
  {
    "title": "我聽著花開的聲：台語散文集",
    "author": "廖張皭",
    "text": "規暝風 sǹg-sǹg 叫， 伊揣 1 个風 khah 恬的大石頭跤，2 个人覕佇遐，閣拜託天 公伯仔千萬 m̄-thang 落雨。遠遠會當看著繁華都市閃閃 sih-sih 的電火，山跤的路 邊三不五時有車 phiat 過的聲傳來。2 个人 suah 屈佇山頂， ná 1 个無法度精神過來的惡夢。「 有野獸 bòo？」我 niau-niau 仔看、袂放心問。「 應該無啦。」伊 kā 阮安慰。",
    "paragraph_id": 306
  },
  {
    "title": "我聽著花開的聲：台語散文集",
    "author": "廖張皭",
    "text": "秋凊的暗暝，入夜嘛予阮寒khah phi̍h-phi̍h-tshuah10， 相 攬 咧 嘛 仝 款 寒kah， 閣khah食 力 的 是báng-á厚kah 無tè覕，規暝轟炸、攻擊，塗肉開花大pha細pha，腫閣 tsiūnn。「 行原路轉去，袂佇山裡隔暝。」伊猶想 beh 說服我。「Bua̋i lah！有山蜈蜞。」山蜈蜞是另外 1 个恐怖的經 驗。「 咱來祈禱！",
    "paragraph_id": 307
  },
  {
    "title": "我聽著花開的聲：台語散文集",
    "author": "廖張皭",
    "text": "」2 个人坐落來開始祈禱，聆聽上帝的聲。天地自在安詳，恬恬坐咧，袂記得家己的存在，kan- nā 聽著風聲、水聲、葉仔聲……人變做大自然的 1 部份， 變做大自然的全部。天地萬物合為一體。差不多仝時間，2 人目睭擘金。「 咱好起行矣！」kā 蹽溪仔鞋穿好勢，做伙 ǹg 溪水流 來的方向行去。行溪仔邊、蹽溪仔水。",
    "paragraph_id": 308
  },
  {
    "title": "我聽著花開的聲：台語散文集",
    "author": "廖張皭",
    "text": "有時水懸到大腿，2 个人相插、相扶，有時仔 peh kiā、有時仔落 kiā，拄著歹 行嘛愛行，有的石壁佳哉有索仔 thang giú，若無，根本無 法度過。拄著 2 kái 溪流 pit 叉11，靠直覺判斷做選擇，總算 uì 大水流行到小 tshuah 流，小 tshuah 流行到無水的大石頭 仔路。「看著矣！我看著矣！」我大聲hiu，歡喜kah giōng-beh 跳起來。「頂懸就是產業道路。",
    "paragraph_id": 309
  },
  {
    "title": "我聽著花開的聲：台語散文集",
    "author": "廖張皭",
    "text": "」阮用全部的氣力khàng起 lih。紲落來的山路閣真長，m̄-koh，上大的困難解決矣。繼續行 kah 跤痠手軟，beh 死盪幌 12 tsiah 到山跤。「Beh 6 點矣。」來內洞溪𨑨迌的人走 kah 賰無幾个。日頭落山，冷風吹來，溪水真冷。「 謝天謝地！平安轉來矣！」 感謝上帝是阮共同的心情。",
    "paragraph_id": 310
  },
  {
    "title": "我聽著花開的聲：台語散文集",
    "author": "廖張皭",
    "text": "阮真知面對選擇的時， 若 tîng-tânn 去，ah 是有啥物失覺察，根本無法度佇天暗 tsìn 前順利落山。「Peh 規工的山，行規工的路，體力閣袂 bái 嘛。」伊 講。「M̍h！比上班閣 khah 忝。」我紲落 kā 剾洗，「 多謝你 的致蔭！」 伊想著本底是 beh 慶祝阮生日，tsiah 來內洞溪，顛倒 予阮受苦，歹勢歹勢。「 生日快樂！」 「 是！是！",
    "paragraph_id": 311
  },
  {
    "title": "我聽著花開的聲：台語散文集",
    "author": "廖張皭",
    "text": "快樂……」閣 1 擺，阮感受著上帝無邊的愛， 感覺平凡平安的幸福，這是歷劫轉來深深的體會。2005 年寫 1 蹽溪仔水：溯溪。2 tshuah 流：掣流，水流湍急。3 水 tshiâng：瀑布。4 kénn 仔：鯁魚。5 tāi 仔：𩸙仔，lē-hî，鯉魚。6 青 sún-sún：青恂恂，嚇到臉色鐵青、蒼白。7 jû-tsháng-tsháng：挐氅氅，心煩意亂、千頭萬緒。",
    "paragraph_id": 312
  },
  {
    "title": "我聽著花開的聲：台語散文集",
    "author": "廖張皭",
    "text": "8 會 khoo 雞袂 pûn 火：只能發出呼雞聲，沒辦法大力吹氣將燈火吹熄。比喻人很疲倦。9 sî-kè 果：時計果，百香果。10 phi̍h-phi̍h-tshuah：發抖、顫慄。11 pit 叉：pit-tshe，分叉。12 beh 死盪幌：beh-sí-tōng-hàinn，sí-giān-giān ，死氣沉沉、萎靡不振。",
    "paragraph_id": 313
  },
  {
    "title": "我聽著花開的聲：台語散文集",
    "author": "廖張皭",
    "text": "今年二九暝，暗頓食火鍋，食飯桌仔徙去阿母的房間 圍爐，替伊 kā 菜頭粿佮菜蔬、火鍋料攏用料理鉸刀鉸予細 細塊幼幼幼。佮逐家坐做伙食飯，予阿母心花開。阿母總 算 kā 身苦病疼暫時囥 1 爿，面仔笑 hi-hi，分紅包予孫仔硩 年，感受過年的氣氛。暗頓食飽，我 kā 佇義美買的彼包生仁 1 提出來，問少 年的 kám bat 食過？正港有人無聽過生仁，嘛 m̄-bat 食過。",
    "paragraph_id": 314
  },
  {
    "title": "我聽著花開的聲：台語散文集",
    "author": "廖張皭",
    "text": "逐家 ná 食生仁 ná lim 茶，閣講 1 寡以早過年定定會食的物 件，親像糋棗 2、麻粩 3、米粩、塗豆粩、冬瓜條、糕仔。阮 tsioh 機會鼓勵少年的盡量講台語，認真 kā 台語學予好。紲落，逐家輪流講 1 寡關係講台語的笑詼代。有講有笑， 鬧熱滾滾。少年囡仔紮桌遊轉來提出來耍，4 个 1 桌袂輸拍 muâ- tshiok4，耍 kah 歡喜 kah。",
    "paragraph_id": 315
  },
  {
    "title": "我聽著花開的聲：台語散文集",
    "author": "廖張皭",
    "text": "招阮做伙耍，我講愛用台語教 我按怎耍，我 tsiah beh。多謝阿燕認真用伊會曉的台語解 說規則予我聽，無嫌阮遊戲界的菜鳥仔，反應有 khah 慢 鈍。佇耍桌遊的過程，會當學習按怎面對手頭好歹運的牌， 嘛會使體會得頭賞的樂暢佮尾名酸澀的滋味，是遊戲嘛是 人生。今年過年學 1 項桌遊，心適 kah，逐家攏耍 kah 足 歡喜。",
    "paragraph_id": 316
  },
  {
    "title": "我聽著花開的聲：台語散文集",
    "author": "廖張皭",
    "text": "猶會記得細漢過年，二九暝無閒 tshì-tshì 的查某人， 初一透早拜拜了後，總算有時間歇喘矣，厝邊兜會相招耍 khe-tsí-bang5 做 議 量， 看 是 beh 抾 紅 點 6，ah 是 beh 耍 10 點半。",
    "paragraph_id": 317
  },
  {
    "title": "我聽著花開的聲：台語散文集",
    "author": "廖張皭",
    "text": "10 點半的遊戲愛 1 个人做內場，其他的人硩錢， 看是 1 箍 ah 5 角銀攏好，囡仔人有時 lak 袋仔貯磅子，嘛 bat ī 過用拍手蹄仔佮 tia̍k 耳仔相拄 siàu。牌仔算點數、比 大細，若超過 10 點半 tō 破鼎，硩的錢會予內場咬咬去。若 是閣添 4 張牌仔猶未超過 10 點半叫做 siô，內場愛賠的金 額是人硩的雙倍。",
    "paragraph_id": 318
  },
  {
    "title": "我聽著花開的聲：台語散文集",
    "author": "廖張皭",
    "text": "10 點半佮人咧硩 lián-tâu-á7 跋筊 khah 仝款。Ah 若阮阿母後頭厝佇嘉義，阿姨、阿舅 in 遐過年是 時行 ī 四色牌仔。M̄ 管佇佗位，阮阿母從來 m̄-bat 佮人做伙 ī 牌仔。伊是 1 个看起來溫馴，實際嚴肅閣 giám-ngē8 的讀 冊人，伊 kā 家己管死死。",
    "paragraph_id": 319
  },
  {
    "title": "我聽著花開的聲：台語散文集",
    "author": "廖張皭",
    "text": "過年時仔，阮姊妹仔佇厝裡耍 ah 是去佮人做伙耍 1 下無要緊，伊知影阮有站節，若是 beh 叫伊 tshap 1 跤，有喙講 kah 無瀾，仝款袂 giàn，免加講。今年的二九暝，阿母佇邊仔看規家大細做伙耍桌遊， 看 kah 綴阮喙笑目笑，想袂到這是阮透世人上尾 1 擺佮阿 母做伙過年，嘛是阮上尾 1 擺佇母親節結紅色的剪絨仔花。",
    "paragraph_id": 320
  },
  {
    "title": "我聽著花開的聲：台語散文集",
    "author": "廖張皭",
    "text": "人生正港真無常，尾仔 2 個月，阿母閣會家己行路散步咧， siáng 知，6 月 hiông-hiông 變天，我的世界賰冷風霜雪。佳哉，尾仔這半冬，阮有把握機會陪伴阿母、佮阿母開講， 好天的時牽阿母的手，沓沓仔行去公園散步，享受母仔囝 鬥陣平凡的幸福。阮鼓勵伊 giú 筋佮行路運動，ǹg 望伊健 康食百二。Tann，遮的攏已經變成往事矣。",
    "paragraph_id": 321
  },
  {
    "title": "我聽著花開的聲：台語散文集",
    "author": "廖張皭",
    "text": "82 歲的阿母佇 睏眠中，恬恬來離開，佮伊無愛麻煩人的個性、作風誠親 像。雖然理智知影，愛替阿母歡喜、愛祝福伊解脫世間苦 海，成道圓滿自在。M̄-koh，想著阿母 1 个人，辛苦 kā 阮 晟，kā 阮 4 姊妹仔惜命命，想著這世人母仔囝的緣份到遮， 心內足 m̄ 甘，我知阿母永遠活佇阮心內。2024 年寫 1 生仁：sing-jîn，花生米糖。2 糋棗：tsìnn-tsó，寸棗。",
    "paragraph_id": 322
  },
  {
    "title": "我聽著花開的聲：台語散文集",
    "author": "廖張皭",
    "text": "3 麻粩：muâ-láu，麻糰。一種用糯米製成的食品。內裡中空，經過油炸 之後，再裹以芝麻，是節日祭拜時常用的供品。4 muâ-tshiok：打麻將、打麻雀。用麻將牌來消遣或賭博。5 khe-tsí-bang：撲克牌。6 抾紅點：khioh-âng-tiám， 一種撲克牌遊戲。7 lián-tâu-á：撚骰仔，擲骰子。一種賭博的方式，以骰子點數決定輸贏。",
    "paragraph_id": 323
  },
  {
    "title": "我聽著花開的聲：台語散文集",
    "author": "廖張皭",
    "text": "8 giám-ngē：儼硬，剛硬、頑強、堅毅。寒流來，規个台灣寒 giuh-giuh，玉山、太平山遐的 懸山落雪無稀奇，氣象報導講台北草山佮新北市三峽有可 能落雪，引起眾人關心注意。罕得看著雪的台灣，今年寒 人正港落雪矣，足濟人擋風擋雨的厚裘仔穿咧，手 lok 仔 long 咧、帽仔戴咧去逐雪。",
    "paragraph_id": 324
  },
  {
    "title": "我聽著花開的聲：台語散文集",
    "author": "廖張皭",
    "text": "Uì 電視佮網路，看著當咧落雪的畫面，銀白的童話世 界，心內 ngiau-ngiau，suah m̄ 敢行動，無彼 lō 尻川， m̄ 敢食彼 lō 瀉藥仔，等身體練 khah 勇咧 tsiah 閣講。Tsit- má，阮猶是乖乖仔覕佇厝裡，ná lim 燒茶 ná 讀冊、寫台 文 khah 有影。早起朋友傳 line 講故鄉咧落雨，寒溼閣 tshenn 冷，無 法度落田做穡。",
    "paragraph_id": 325
  },
  {
    "title": "我聽著花開的聲：台語散文集",
    "author": "廖張皭",
    "text": "過無偌久，伊翕家己刻的字 line 來予阮欣 賞，4 字「 雪泥鴻爪 」1 不止仔好認，誠藝術閣應景，媠啦！看起來老朋友歇寒當咧享受「 晴耕雨讀 」2 的生活。",
    "paragraph_id": 326
  },
  {
    "title": "我聽著花開的聲：台語散文集",
    "author": "廖張皭",
    "text": "朋友對「 篆刻 」3 誠有興趣，新年是龍年，伊嘛刻幾若 个當著時的詞來予阮鼻芳，逐个字句攏是伊對新年滿滿的 期待佮祝福，角格仔內有孤 1 字福、祿、壽、春，有「 龍 吉羊 」3 字取攏吉祥的意思，「 吉龍飛舞 」嘛誠心適，「 逐 家龍平安 」5 字的設計有夠媠，誠 gâu，足多謝伊佮阮分享。2024 年寫 1 雪泥鴻爪：suat-nî-hông-jiáu，鴻雁踏過雪泥留下的爪痕。",
    "paragraph_id": 327
  },
  {
    "title": "我聽著花開的聲：台語散文集",
    "author": "廖張皭",
    "text": "比喻往事所 遺留的痕跡。宋．蘇軾〈和子由澠池懷舊〉詩。2 晴耕雨讀：tsîng-king-ú-tho̍k，晴天耕作，雨天讀書，順應天的運行與 自然的原則，古樸天然的生活。3 篆刻：thuàn-khik，用篆書和鐫刻來製作印章，是漢字特有的藝術形式。",
    "paragraph_id": 328
  },
  {
    "title": "我聽著花開的聲：台語散文集",
    "author": "廖張皭",
    "text": "土城承天寺附近，有濟濟低海拔的淺山 thìng 好行踏， 少年時因為愛 peh 山，選擇蹛佇山邊的社區，透早會當佇 鳥仔唱歌弄曲中精神過來，日時徛佇露台就看會著翠青的 山，一直到 tann，阮猶原感覺蹛佇這个環境足幸福的。年節歇睏日，滿四界車窒車、人 kheh 人。無想 beh 佮 人 kheh 燒，去 peh 阮後山上讚啦。",
    "paragraph_id": 329
  },
  {
    "title": "我聽著花開的聲：台語散文集",
    "author": "廖張皭",
    "text": "土城的山，m̄ 是阮家 己褒，步道 thàng 四界，若 khah 無時間，就行 1、2 點鐘 的路線，若時間 khah līng，踅 khah 大 liàn 咧，beh 行規 工嘛隨在你。若 beh 盤山過嶺，thàng 去三峽、新店 ah 中 和，據在你𨑨迌。坐捷運來 peh 山，佇土城站 ah 是永寧站 落車開始行誠利便，是 tsit-má 上時行的減碳旅行。",
    "paragraph_id": 330
  },
  {
    "title": "我聽著花開的聲：台語散文集",
    "author": "廖張皭",
    "text": "這擺阮決定來去peh土城上懸的山，天上山。海拔 430 米，佇土城佮三峽的隔界，因為新店溪佮橫溪橫流 liô1 過 山崁，山特別捅頭，有高高在上的屈勢，嘛有人 kā 叫做皇 帝山。阮行平常定行的清溪步道來到桐花公園，看著幾若欉 櫻花開 kah 媠 kah，迎接春風來做伴，親像佇日頭跤跳舞， 跳 kah 面仔紅 gê 紅 gê 的媠姑娘。",
    "paragraph_id": 331
  },
  {
    "title": "我聽著花開的聲：台語散文集",
    "author": "廖張皭",
    "text": "塗跤有 1 粒楊桃，我掠準家己目花，無 m̄ 著是楊桃， 阮翁嘛看著矣，m̄-nā 1 粒 neh，黃黃黃佇草仔頂徛咧、 the 咧，當咧 giâu 疑 kám 有人 hiah-nī 脫線，果子落 m̄ 知， 想著現此時是楊桃收成的季節，阮 2 个差不多是同齊 tann 頭，看著山坪 tshu-kiā 有 1 欉、2 欉、3 欉楊桃樹，原來是 樹仔頂 lak 落來的。",
    "paragraph_id": 332
  },
  {
    "title": "我聽著花開的聲：台語散文集",
    "author": "廖張皭",
    "text": "桐花公園本底是種蓮霧的所在，阮拄搬來的時，油桐 花 phùn-phùn-á 無幾欉，阮滾耍笑講叫蓮霧公園 khah 有 影。熱天有足濟人，peh 山兼挽蓮霧，因為 siunn 懸，嘛 有人特別攑竹篙 thuh 仔去 thuh2，有阿 sáng bat 提佇遐現 挽的蓮霧分阮食，kan-nā 1 喙我就驚著，內底有蟲，滋味 閣澀澀澀。",
    "paragraph_id": 333
  },
  {
    "title": "我聽著花開的聲：台語散文集",
    "author": "廖張皭",
    "text": "繼續 peh kiā，來到 1 个亭仔，亭仔跤有人佇遐歇睏食 物件，阮佇邊仔柴椅仔小坐 1 下。亭仔是 1974 年老兵起的， 蘇軾的〈 水調歌頭 〉：「 人有悲歡離合，月有陰晴圓缺，此 事古難全，但願人長久，千里共嬋娟。」誠符合彼時陣老芋 仔思念故鄉親人的心 tsiânn，tsua̋n3 號做「 望月亭 」。Uì 遮會使 uat 去日月洞，彼是 1 个天然古洞。",
    "paragraph_id": 334
  },
  {
    "title": "我聽著花開的聲：台語散文集",
    "author": "廖張皭",
    "text": "廣欽老 和尚佇 1948 年來台灣，早期就是隱居佇遐修行。Pōng- khang 喙 ǹg 東，透早、暗暝，日頭光、月光攏會 tshiō 入 來，所致廣欽老和尚 kā 號做「 日月洞 」。Pōng-khang 頂 有清涼的泉水 thang 好 lim，伊家己蹛佇山洞坐禪幾若冬。",
    "paragraph_id": 335
  },
  {
    "title": "我聽著花開的聲：台語散文集",
    "author": "廖張皭",
    "text": "傳說三峽定定有人佇暗暝，看著成福山彼 tah，應該暗眠摸 的山頂 suah 光 iānn-iānn，有時白光，有時黃色，日月洞 tō 佇遐。Ah 若承天禪寺 4 的地，是 1955 年枋橋信眾供養 5 的， 彼陣 1 大 phiàn 竹林仔，無啥人行跤到。後來信眾愈來愈 濟，有彼个需要，1960 年開基起大雄寶殿，號名「 承天 禪寺 」。彼粒山原本叫火山，嘛 tsua̋n 改名「 清源山 」。",
    "paragraph_id": 336
  },
  {
    "title": "我聽著花開的聲：台語散文集",
    "author": "廖張皭",
    "text": "Tann，廟寺愈起愈大間，專用的大路 thàng 到門口埕，應 該連規世人簡單素素過日的老和尚嘛料想袂到的。愈倚天上山，山路愈 kiā，佳哉有索仔 thìng 好 giú， 行佇這段廣欽老和尚定定行的山路，有濟濟感觸 6，peh 山 困難，修行閣 khah 困難，peh 山嘛是 1 種修行 kám m̄ 是？",
    "paragraph_id": 337
  },
  {
    "title": "我聽著花開的聲：台語散文集",
    "author": "廖張皭",
    "text": "沿路拄著 1 寡山友，有 2 翁仔某逍遙遊，有全家大細 做伙來，連狗仔伴嘛 tshuā 來。Khah 早，Grace 少年的時， 阮 嘛 bat tshuā 伊 來 天 上 山 1 擺， 有 1 段 山 路 懸 低 gám7 siunn 大，對狗仔來講正港無適合，就 m̄-bat 閣 tshuā 伊 行跤到。Peh 到山頂，徛懸懸 360 度的視野，誠讚，遠遠 彼个高壓電塔掠外。",
    "paragraph_id": 338
  },
  {
    "title": "我聽著花開的聲：台語散文集",
    "author": "廖張皭",
    "text": "佮逐家仝款，吹風 nah 涼看風景，徛倚彼粒三等三角 點翕 siòng 做紀念。2024 年寫 1 liô：𠞭，切割。2 thuh：托，以長形物體為支點或著力點，來頂住、拄著或撐住。3 tsua̋n：tsū-án-ne 合音連讀，因此、所以、就這樣。4 禪寺：siân-sī 。5 供養：kiòng-ióng，養飼。6 感觸：kám-tshiok，指接觸外界事物而引起的思想情緒。",
    "paragraph_id": 339
  },
  {
    "title": "我聽著花開的聲：台語散文集",
    "author": "廖張皭",
    "text": "7 gám：梯階、台階。早起罩雺，氣溫回升，無偌久，日頭出來，天氣好 kah。大自然咧召喚 1 。來去碧潭 peh 和美山，欣賞山水美景。碧潭是台灣出名的風景區，200 米長的吊橋是伊的標 頭，1937 年起的。少年的時，bat 去碧潭耍，佇水邊散步， 看人釣魚，欣賞青 lìng-lìng 的水色。",
    "paragraph_id": 340
  },
  {
    "title": "我聽著花開的聲：台語散文集",
    "author": "廖張皭",
    "text": "有 1 擺熱人的暗暝， 佮男朋友做伙去碧潭𨑨迌，風微微仔吹來，笑聲摻人 tiàm 佇媠 kah ná 圖的景色裡。早就袂記得講啥，kan-nā 會記 得彼陣竟然 hàm 想 beh 佇橋頂開講到天光。蹛佇新北了 後，顛倒罕得去碧潭矣，檢采遊客濟 kah 驚人的印象所致， 阮 khah 無愛佮人鬥鬧熱。",
    "paragraph_id": 341
  },
  {
    "title": "我聽著花開的聲：台語散文集",
    "author": "廖張皭",
    "text": "和美山，佇碧潭倒爿岸，有人叫伊碧潭山，舊名「 大 笨山 」，講是山形生做像畚箕 2 得名，若按呢應該號「 畚箕 山 」、「 大畚山 」kám m̄ 是？台語「 畚 」發音 pùn，變調 pún， 可 能 是 m̄-bat 台 語 的 giàn 頭3 聽 著 pún 就 寫 中 文 「 笨 」，好好 1 个「 畚箕山 」山名，就按呢規个走精去，變 大 gōng 山的意思。",
    "paragraph_id": 342
  },
  {
    "title": "我聽著花開的聲：台語散文集",
    "author": "廖張皭",
    "text": "阮 khah 早無注意著彼粒山，嘛 m̄-bat peh 過，紹介 明明寫步道入口就佇吊橋邊，m̄ 知按怎阮 1 時 suah 捎無。",
    "paragraph_id": 343
  },
  {
    "title": "我聽著花開的聲：台語散文集",
    "author": "廖張皭",
    "text": "Hu̍t 去碧潭路 17 號邊仔的點仔膠路，有 1 支圍閘 4 仔橫咧， 無 beh 予車入去，kan-nā 人會使行 niâ，原來遐是舊碧潭 樂園的入口，彼个幸福樂園佇阮細漢的時，tshìng kah 掠 袂牢，伊的飛天車佮摩天輪 hām 咖啡甌仔攏是真濟人的幸 福記持，1990 年代拋荒到 tann，賰離離落落的福字牢佇柱 仔，kám 猶有人會記得伊 bat 存在？",
    "paragraph_id": 344
  },
  {
    "title": "我聽著花開的聲：台語散文集",
    "author": "廖張皭",
    "text": "大畚山，在地人定定 peh 的山，對 in 來講是厝邊的山 崙仔。Tsit-má，沿路有老 kah 發鬚的 tshîng-á 樹5，閣有 幾若欉仝款發鬚的 tshîng-ling 樹6，大 kah 邊仔嘛生足濟 支根柱，袂輸會行路的樹仔，閣有虎尾棕 7，日頭光 uì 樹葉 仔縫 tshiō 過來，光影的變化佇塗跤形成趣味的圖。",
    "paragraph_id": 345
  },
  {
    "title": "我聽著花開的聲：台語散文集",
    "author": "廖張皭",
    "text": "行無偌久，就到幸福廣場，有人佇遐歇睏，親山、親 水的步道攏 thàng 來遮，阮 uì 遮直接 peh 起 lih 山頂，peh 到頂懸，我感覺喘喘、喙焦閣流汗，海拔竟然 kan-nā 153 米。山雖 bóng 無懸，視野誠開闊。這工，天誠清，遠遠台 北 101 看 kah 明明明，ua̍t 頭看另外 1 爿，南港山嘛誠翠青， 碧潭吊橋、岸邊排列的船隻、水面逍遙泅的天鵝船嘛看現 現。",
    "paragraph_id": 346
  },
  {
    "title": "我聽著花開的聲：台語散文集",
    "author": "廖張皭",
    "text": "新店溪彎彎 uat-uat，佇遮踅 1 大 liàn，碧潭水清清清， kán-ná 1 面鏡，恬靜 kah 親像潭，碧潭的名就是按呢來的。遮有岩壁、山崙仔，因為天氣好 kah，藍色的天佮青色的 山崙仔予日頭光 tshiō 佇水面，潭水看起來有青有藍多彩多 姿。山崙仔佮岩壁的水影清清楚楚，袂輸頂面佮下面有 2 粒山佮 2 片岩壁，有夠心適。",
    "paragraph_id": 347
  },
  {
    "title": "我聽著花開的聲：台語散文集",
    "author": "廖張皭",
    "text": "後壁懸拄天的大樓，因為倒 照影有山崙仔佮樹仔陪伴，看起來就無 hiah-nī 顧人怨矣， 天頂的雲 ang，嘛佇水面 pâi-huâi8，鬧熱 tshì-tshì。坦白 講景緻媠 kah 無 tè 比，莫怪便若拄著歇睏日，遊客就挨挨 陣陣。阮 uì 山頂行落來廣場，感覺閣會當規粒山踅踅咧， 想講踅去碼頭看看咧，經過灣潭遊戲場，無看著半个囡仔 佇遐耍，可能時間猶早。",
    "paragraph_id": 348
  },
  {
    "title": "我聽著花開的聲：台語散文集",
    "author": "廖張皭",
    "text": "行到岸邊，看有袂 tsió 釣魚仔人 khut 佇水邊咧等魚仔食餌。本底閣想 beh 佇灣潭 lau-lau 咧，無偌遠有 1 个阿伯仔佇船裡咧 kā 阮 ia̍t 手，問阮 kám beh 坐船過去對岸？阮緊走過去，看著 1 對愛人仔坐佇船 裡，船 tit-beh 行矣，阮 tsiūnn 船，tsiah 想著無問價數嘛 無買票，阿伯仔講 30 箍銀，等 1 下直接囥佇銅管仔就好矣。哇！",
    "paragraph_id": 349
  },
  {
    "title": "我聽著花開的聲：台語散文集",
    "author": "廖張皭",
    "text": "時間親像轉去古早，彼个單純閣充滿人情味的年代， 銀角仔價閣直接囥佇銅管仔底，現代人欠缺的信任，佇遮 濟 kah 溢出來，我 khi-móo-tsih9 su-puh-lí-giang10，佇 咱台灣竟然開 30 箍免等半分鐘，就坐著去 Venice11 上時 行的 kōng-tóo-lah12，有夠好運。我問 kò 船的阿伯仔，若無坐船，beh 按怎轉去正爿 岸？",
    "paragraph_id": 350
  },
  {
    "title": "我聽著花開的聲：台語散文集",
    "author": "廖張皭",
    "text": "伊講行原路盤山過嶺，無就是踅 uì 外口的大路，彼攏 足大 liàn 的。Tsiūnn 岸了後，阮看著新店渡渡口 thìng 候 船的涼亭仔，邊仔 tshāi 1 个紀念柱，頂懸寫：全台唯一人 力擺渡，新店渡渡口。另外 1 爿寫 uì 清光緒 7 年，也就是 西元 1881 年開始。新店渡口是早期灣潭、直潭、塗潭、屈 尺、安坑佮新店街仔渡重要的門鈕仔。Tsit-má，已經超過 140 冬的歷史。",
    "paragraph_id": 351
  },
  {
    "title": "我聽著花開的聲：台語散文集",
    "author": "廖張皭",
    "text": "現代的亭仔跤，有石椅佮電鈴，電鈴揤落， 撐船人隨過來，正港有夠貼心。新店溪水運佇清代佮日本時代，會當 thàng 烏來、新 莊、Báng-kah13。淺山崙仔的地形加上水大 káng，漢人 移民開發山區，佮這有誠大的關係。附近的農產品、茶米、 火炭佮樟腦，透過渡口運出去賣，閣 uì 別位載南北貨佮日 用品轉來有渡口的庄頭。佇貿易活動 ka-ia̍h 的時，新店溪 有 9 个渡口。",
    "paragraph_id": 352
  },
  {
    "title": "我聽著花開的聲：台語散文集",
    "author": "廖張皭",
    "text": "Tsit-má，kan-nā 賰新店渡，猶原佇新店佮 灣潭撐渡 14。留落佇橋佮路無直 thàng 的年代，解決予河 流屏障 15 的歷史記持。四界行踏，正港會予咱閣 khah 倚近咱的土地，因為 peh 和美山，佮新店渡相拄，因為新店渡的保存，進 1 步 予咱了解先民早期的生活佮歷史。轉來了後，我咧想和美 山的名閣是按怎來的？原來碧潭遐佇日本時代就開始挖塗炭，1950 年代台灣 礦業當興。",
    "paragraph_id": 353
  },
  {
    "title": "我聽著花開的聲：台語散文集",
    "author": "廖張皭",
    "text": "Pōng-khang 佇碧潭邊，用潭水洗塗炭，船載 塗炭，不止仔利便。1948 年業主廖和 kā 和興炭空讓予彰化 和美人，tsua̋n 改名和美炭空。和美炭空就佇山的下底，所 以人 kā 彼粒山叫做和美山。1964 年和美炭空內面 gá-suh 爆炸災變，造成 1 寡傷亡。凡勢是挖著新店溪的河床，溪 水走入去 pōng-khang，suah 來崩去，尾仔炭空 tsua̋n 收 起來。",
    "paragraph_id": 354
  },
  {
    "title": "我聽著花開的聲：台語散文集",
    "author": "廖張皭",
    "text": "Pōng-khang 喙覕佇灣潭兒童遊戲區佮有佛像的細 條路仔，後回閣去 peh 和美山的時，tsiah 來斟酌 kā siòng 看覓。2024 年寫 1 召喚：tiàu-huàn。2 畚箕：pùn-ki，掃地時盛塵土、垃圾的工具。3 giàn 頭：gōng 人，傻瓜。4 圍閘：uî-tsa̍ h，欄杆。5 tshîng-á 樹：榕仔，榕樹。6 tshîng-ling 樹：榕奶仔樹，印度橡膠樹。",
    "paragraph_id": 355
  },
  {
    "title": "我聽著花開的聲：台語散文集",
    "author": "廖張皭",
    "text": "7 虎尾棕：山棕。8 pâi-huâi：徘徊。9 khi-móo-tsih：心情、情緒。10 su-puh-lí-giang：非常好。11 Venice : 威尼斯。12 kōng-tóo-lah：義大利話 gondola，一種傳統划船。13 Báng-kah：艋舺。14 撐渡：the-tōo。15 屏障：pîn-tsiòng。",
    "paragraph_id": 356
  },
  {
    "title": "我聽著花開的聲：台語散文集",
    "author": "廖張皭",
    "text": "日頭的光，tshiō佇Grace的身軀，白色lām米黃的毛， 光iānn-iānn。不sám時，有生份人停落來注神看伊，呵 咾伊生kah真媠。對狗有淡薄仔了解的人，看伊活潑好奇的 款，攏掠準伊猶閣是狗仔囝，事實上伊tih-beh滿 1 歲矣。Tsit-má 的 Grace，逐工看著攏笑笑，歡喜過日子、幸 福無 tè 比。",
    "paragraph_id": 357
  },
  {
    "title": "我聽著花開的聲：台語散文集",
    "author": "廖張皭",
    "text": "M̄-koh，半年前，伊 m̄ 是這个款，彼陣伊有嚴 重的皮膚病，毛焦 lian ná 稻草，bái 閣臭老，無人會 kā 伊 佮古錐鬥做伙。伊是 1 隻「 拉布拉多 」lām 土狗的流浪狗。我敬佩遐的為流浪狗奉獻的人，m̄-koh，我本身對狗 無啥特別的感覺。",
    "paragraph_id": 358
  },
  {
    "title": "我聽著花開的聲：台語散文集",
    "author": "廖張皭",
    "text": "我是 1 个連「 米格魯 」hām「 哈士奇 」 攏分袂清楚的人，對我來講，狗就是狗，m̄ 管伊生做大 隻、細隻，圓的 ah 扁的，佮我攏無關係。但是，一切因為 Grace 出現，完全無仝 loh。Tsit-má 的我，逐工下班攏會趕緊轉去，因為 Grace 咧等我。轉去的頭 1 項 khang-khuè 就是 tshiâng 狗尿、 掃狗屎。阮歡喜做、甘願受，因為伊是阮的寶貝。",
    "paragraph_id": 359
  },
  {
    "title": "我聽著花開的聲：台語散文集",
    "author": "廖張皭",
    "text": "為啥物 Grace 會 tsiânn-tsò 阮厝的寶貝咧？尾仔，認 真回想起來，冥冥中，ná 註好好的。",
    "paragraph_id": 360
  },
  {
    "title": "我聽著花開的聲：台語散文集",
    "author": "廖張皭",
    "text": "拄著 Grace tsìn 前的 1 禮拜，1 个攏咧抾流浪狗的阿 蘭師姐 khà 電話予我，問我 kám 願意照顧 1 隻 hőng 放捒 的「 雪 納 瑞 」， 伊 叫 做 Rainbow， 大 約 3 歲 大，hőng 發 現的時，規身軀全傷，長 lò-lò 的毛結規 khiû，對人充滿 敵意，有可能 hőng 苦毒 kah 誠忝，經過個外月的照顧， Rainbow 變 kah 足古錐閣足黏人，伊予 Rainbow 暫時蹛 佇寵物旅館。",
    "paragraph_id": 361
  },
  {
    "title": "我聽著花開的聲：台語散文集",
    "author": "廖張皭",
    "text": "伊 e-mail Rainbow 的 siòng 片予我，希望 我答應予 Rainbow 1 个厝。現實環境的問題，予我真躊躇。師姐講伊的公寓已經飼 6 隻中大型狗，實在無空間矣。彼 暗，我佮阮翁參詳，伊勉強同意照顧 1 隻食素食的狗。阮 去 kā Rainbow mooh 轉來，Rainbow 拄看著阮，主動跳 來 beh 予阮抱，到厝了後閣耍規暝。",
    "paragraph_id": 362
  },
  {
    "title": "我聽著花開的聲：台語散文集",
    "author": "廖張皭",
    "text": "隔轉工阮去上班，心 肝頭亂紛紛，m̄ 知伊家己佇厝 kám 有乖？想袂到 1 轉去， 厝邊就隨來投，講伊哀規工，社區的主委嘛來抗議，阮一 直 ka̋ng 會失禮，姑不而將鼻仔摸咧 kā Rainbow 送轉去。Beh 離開的時，伊親像足 m̄ 甘的，阮嘛無奈何。10 月下旬，雨落袂煞。",
    "paragraph_id": 363
  },
  {
    "title": "我聽著花開的聲：台語散文集",
    "author": "廖張皭",
    "text": "彼工總算出日頭，我佮平常仝 款去教室巡學生食晝，經過 25 班的教室，1 陣囡仔圍佇 1 隻狗仔邊仔，塗跤有囡仔好心提予伊食的飯菜，伊連鼻芳 1 下嘛無，恬恬坐佇壁角。「 老師，伊 thài 啥物攏 m̄ 食？」 1 个學生問我。In 十喙九尻川 1 咧會彼隻狗仔 m̄ 食的原因。「 我知影，伊傷心 kah 食袂落。」1 个平常誠 gia̍t2 的囡仔 大聲講。",
    "paragraph_id": 364
  },
  {
    "title": "我聽著花開的聲：台語散文集",
    "author": "廖張皭",
    "text": "伊講彼隻狗仔失去狗仔伴咧傷心，講本底有 1 隻 佮伊生做仝款仔仝款的狗仔，m̄ 知是 in 姐妹 ah 是 in 囝， 已經死去矣，tsit-má，賰伊孤 1 个。其他的學生囡仔嘛 kā 贊聲，講 in 有看過彼隻狗。我予 in 講的故事感動，用理智 的口氣應講：「 伊應該是破病矣 lah。」 我看著伊的眼神充滿傷悲，緊 ua̍t 頭做我走，ká-ná 1 个戰敗的小卒仔走 ná 飛。",
    "paragraph_id": 365
  },
  {
    "title": "我聽著花開的聲：台語散文集",
    "author": "廖張皭",
    "text": "心肝頭 jû-tsháng-tsháng，我無 法度坐咧好好仔食飯，伊絕望的眼神，予我的心肝 ná 針咧 ui、刀咧 tsha̍k。Khah 使講法老的查某囝若無 kā 囥紅嬰 仔 Môo-se 的竹籃仔捾起來，世界就無《 舊約全書 》。對 我來講，Grace 就 ná 親像鉛桶內面的紅嬰仔，我若是 kā 鉛 桶捾起來，伊就脫離大水的威脅，命運就會完全無仝款。",
    "paragraph_id": 366
  },
  {
    "title": "我聽著花開的聲：台語散文集",
    "author": "廖張皭",
    "text": "我徵求 1 个有飼狗經驗的囡仔，佮我做伙 tshuā 伊去 看醫生。醫生詳細檢查：中型身材，瘦閣薄板，體重 10 公斤， 貧血、發燒，得著肺炎，肝嘛腫腫。醫生報我看伊覆佇手 術檯的身軀 tshuah 1 下 tshuah 1 下，講病毒已經侵入神 經。醫生講伊盡力救看覓，無掛保證醫會好。1 工 kan-nā 蹛院的費用就愛 900 箍，我無時間躊躇，嘛無法度見死不 救。",
    "paragraph_id": 367
  },
  {
    "title": "我聽著花開的聲：台語散文集",
    "author": "廖張皭",
    "text": "醫生隨 kā 伊注射，伊連 tín 動的 khuì 絲仔嘛無，據在 射針 tōng 佇身軀。伊形容憔悴，m̄ 知食偌濟苦楚。我看著 1 个當咧受苦的靈魂。阿蘭師姐 kā 我講：「In m̄ 驚死，in 掛意的是有人愛 in bòo，臨終的時，你一定愛陪佇伊的身軀邊，伊會歡喜紮著 你的愛來離開。」M̄ 知按怎，我的目屎 suah 親像拍開的水 道水流袂離。",
    "paragraph_id": 368
  },
  {
    "title": "我聽著花開的聲：台語散文集",
    "author": "廖張皭",
    "text": "《 深河 》的主角大津神父，跪咧祈禱，掀開 聖經的 1 頁：「 伊看起來淒慘，人人看袂起伊、放捒伊，像 遭受怨妒 hőng 棄嫌的人，伊用手 jia 面，據在人欺負，伊 確實揹咱的病疼，承擔咱的悲傷。」伊講：「 神有各種無仝 的形象……，神 m̄ 是人仰望的對象，反倒轉來佇咱人中間， 嘛包括樹仔佮花、草。」佇受苦的人身上，大津神父看著耶 穌，佇動物、植物內面看著神。",
    "paragraph_id": 369
  },
  {
    "title": "我聽著花開的聲：台語散文集",
    "author": "廖張皭",
    "text": "Grace 脫離危險，逐家攏誠歡喜。囡仔逐工都咧問： 「 狗仔當時會當出院？In 主動捐出買 sì-siù-á 的錢，beh 鬥 khîng 醫藥費，實在足感心。M̄-koh，無人會當收留伊， 其實囡仔攏真興，只是序大 m̄ 答應。我只好先 kā tshuā 轉來厝裡，伊的身體閣真虛 lám，需要靜養。阮翁建議 kā tshuā 轉去學校放，我無同意。",
    "paragraph_id": 370
  },
  {
    "title": "我聽著花開的聲：台語散文集",
    "author": "廖張皭",
    "text": "伊佇遐已經予環境淘汰 1 擺， 我袂使目睭金金，看伊閣受著任何傷害。考驗 tsiah 拄開始。頭 1 暗伊上無放 6 pû 尿，規暝我 攏無閒咧揉塗跤佮教伊佇浴間仔放屎尿。天光矣，伊總算 放著所在，阮一直 kā 呵咾，伊歡喜 kah 跤手 ǹg 天踢來踢 去，腹肚現現，後來阮 tsiah 知 bat 彼是完全臣服的姿勢。放屎尿的大代誌，總算解決矣。",
    "paragraph_id": 371
  },
  {
    "title": "我聽著花開的聲：台語散文集",
    "author": "廖張皭",
    "text": "M̄-koh，閣來發生 1 件代 誌予阮斯當時誠受氣。彼日，我買好 beh 予伊食的、用的、耍的物件，拍開 門竟然看著伊佇膨椅頂咧耍淺拖仔。我想無伊是按怎 peh 過隔枋仔跳去膨椅頂？閣 kā 家己活動的範圍舞 kah lah- sap-li-lô3。歡喜的是會當確定伊的身體完全好矣，精神飽 滇、活力十足。",
    "paragraph_id": 372
  },
  {
    "title": "我聽著花開的聲：台語散文集",
    "author": "廖張皭",
    "text": "我 kā 塗跤掃予清氣，用報紙拗做棍仔，請 伊食 1 頓粗飽，伊覕佇浴間仔，親像做 m̄ 著代誌 hőng 處 罰的囡仔，表情驚惶閣無辜。尾仔，我 tsiah 明白，原來原 因出佇彼日我嫌便所有臭尿薟味，kā hiù 芳水。佳哉，現代資訊發達，佇短短的時間內，阮了解濟濟 關係飼狗的智識。親像頭擺做人爸母，驚有任何失覺察。阮希望伊自在、快樂、幸福。",
    "paragraph_id": 373
  },
  {
    "title": "我聽著花開的聲：台語散文集",
    "author": "廖張皭",
    "text": "Grace 這个名是阮號的，意 思是「 恩典 」佮「 優雅 」。予伊綴上帝姓「G」，因為上帝 的恩典佮眾人的愛心，伊 tsiah 有 tiông 生的機會，阮嘛期 待伊 tsiânn-tsò 1 个優雅的淑女。",
    "paragraph_id": 374
  },
  {
    "title": "我聽著花開的聲：台語散文集",
    "author": "廖張皭",
    "text": "Grace 予阮上安慰的是 伊袂亂吠，m̄ 知伊生成安靜，ah 是因為我 tshím 頭仔 kā 講 過 Rainbow 的代誌，我 uān 頭 kā 交代：「 你若吵著厝邊， 阮就無法度留你 ooh。」我 teh 管教 Grace 的時，常在有 人會問我：「 伊 kám 聽有？」有 1 件代誌予我印象誠深。彼日過晝，我請假提早轉去，門拍開規个人 suah gāng 去。",
    "paragraph_id": 375
  },
  {
    "title": "我聽著花開的聲：台語散文集",
    "author": "廖張皭",
    "text": "Grace 竟然 kā 家己的被，咬 kah 碎糊糊，焦糧掖 kah 規塗 跤。我 kā 碎糊糊的被提去擲掉，糞埽清清咧，風火 to̍h， kā 罵 kah beh 臭 頭， 閣 講：「 好 食 物 仔 你 家 己 清， 我 無 beh 替你收。」我 kā 家己關佇房間內，無 beh tshap 伊。",
    "paragraph_id": 376
  },
  {
    "title": "我聽著花開的聲：台語散文集",
    "author": "廖張皭",
    "text": "M̄ 知過偌久，Grace 吠 1 聲，我拍開門，伊佇我的門跤口 坐 thîng-thîng，散佇塗跤的焦糧，全部清好矣，伊用行動 回應我的要求。M̄-koh，「 知影 」佮「 做會到 」是 2 回事。伊亂食、 亂咬的歹習慣 tō 真 oh 改。屎內面有衛生紙、布、塑膠……， 攏是伊犯罪的證據。醫生講狗仔若牙槽 tsiūnn、不安、無 聊，攏會亂咬。",
    "paragraph_id": 377
  },
  {
    "title": "我聽著花開的聲：台語散文集",
    "author": "廖張皭",
    "text": "「 潔牙骨 」佮𨑨迌物仔阮嘛攏 tshuân 矣， 情形仝款花花仔。M̄-koh 若有人佇厝裡，遮的齣頭攏袂發 生。逐擺阮若 beh 出門，伊就恬靜坐佇壁角，用 m̄ 甘的眼 神接受阮離開的事實，予阮真行袂開跤。逐工，阮攏會當 感受伊的信賴佮感恩。透早伊歡歡喜喜等阮起床，看伊 kā 阮 tshuân 的物件 食了了，親像山珍海味，我攏足感動的。",
    "paragraph_id": 378
  },
  {
    "title": "我聽著花開的聲：台語散文集",
    "author": "廖張皭",
    "text": "頭起先，阮買素 食的焦糧飼伊，尾仔發現伊開始想 beh 食阮食的物件，番 薯、馬鈴薯、金瓜、紅菜頭、青菜、果子……，逐項伊攏 beh，甚至阮配茶的塗豆，伊嘛食 kah sià-sià 叫。只要是 阮食的，伊攏認為是人間美味。伊愈來愈成阮兜的查某囝。",
    "paragraph_id": 379
  },
  {
    "title": "我聽著花開的聲：台語散文集",
    "author": "廖張皭",
    "text": "Grace 愈來愈活潑，拄開始伊攏綴佇阮身邊，後來袂 輸野馬 tsông 來 tsông 去，m̄-koh，伊攏會停落來等阮， 阮若大聲叫伊的名，伊嘛會隨 tsông 轉來，逐工伊攏充滿 熱情佮活力。佇伊身上，阮學著真濟功課。莊子講：「 道佇 屎尿中。」正港 1 sut-á 都無 m̄ 著。感恩上帝賜予阮 Grace，有 Grace 足好！",
    "paragraph_id": 380
  },
  {
    "title": "我聽著花開的聲：台語散文集",
    "author": "廖張皭",
    "text": "2008 年寫 97 年教育部本土語言文學獎教師組散文第三名作品 1 十喙九尻川：十喙諧音「雜喙」，九尻川諧音「狗尻川」，比喻人多嘴雜， 像在放狗屁。2 gia̍t：頑皮、作孽。3 lah-sap-li-lô：髒亂。Kám 講一定愛佮心所愛的人分開，tsiah 知影愛有偌 深？Kám 講失去愛，tsiah 會當知愛有偌 nī 寶貴，偌 nī 值 得咱珍惜？",
    "paragraph_id": 381
  },
  {
    "title": "我聽著花開的聲：台語散文集",
    "author": "廖張皭",
    "text": "若按呢，現此時，我已經了解矣，我祈求上帝： 閣 1 擺予我生活佇愛當中，閣 1 擺予我揣著我本底的幸福。「 媽媽，請你原諒我，好 bòo？我承認是我 m̄ 著，我無 應該惹你受氣！M̄-koh，你 nái 會使講出：無你 kā 我死出 去彼種話。」害我 he-ku 袂忍得嗽，1 時衝 pōng suah 來 離家出走。「 我 tō m̄ 相信你袂煩惱我，袂 m̄ 甘我？",
    "paragraph_id": 382
  },
  {
    "title": "我聽著花開的聲：台語散文集",
    "author": "廖張皭",
    "text": "」拄開始，我 刁工覕起來，看你緊張咧走揣我，大聲 huah 我的名，我閣 假 gâu，想講家己有夠巧，先來去𨑨迌半晡 tsiah 閣講，予 你揣 khah 有咧，算是小可仔 kā 你修理 1 下，siáng 叫你 beh kā 我歹？我親像鳥仔放出 lang，苦袂得好好仔享受完全的自由， 都市的鬧熱，對我來講是 hiah-nī-á 趣味、新奇。",
    "paragraph_id": 383
  },
  {
    "title": "我聽著花開的聲：台語散文集",
    "author": "廖張皭",
    "text": "車佮人滿 滿是，雖然有淡薄仔危險，m̄-koh，我已經大漢矣，我是 1 个勇敢的查埔囝，冒險算啥？我的好奇心引 tshuā 我四界去，我耍 kah m̄ 知人，m̄ 知天色漸漸暗矣，七彩的霓虹燈閃閃 sih-sih，台北正港是 繁華的夜都市，m̄-koh 我已經失去新鮮感，我想起家己佇 1 个生份的所在，愈來愈緊張，愈來愈驚惶。媽媽佇街仔路 大聲咧叫我轉去的聲，佇我的頭殼咧轉踅。",
    "paragraph_id": 384
  },
  {
    "title": "我聽著花開的聲：台語散文集",
    "author": "廖張皭",
    "text": "「 媽媽，我佇 遮，我佇遮 lah！」「 你緊來 tshuā 我轉去！」厝佇佗位， 我 tsiâu 捎無 tsáng 頭1，是 beh 按怎 tsiah 好？經過 1 間閣 1 間的店仔頭，我行 kah 跤痠手軟，腹肚 枵 kah 大腸告小腸，猶原揣無轉去的路。",
    "paragraph_id": 385
  },
  {
    "title": "我聽著花開的聲：台語散文集",
    "author": "廖張皭",
    "text": "姑不而將，beh 佇糞埽桶內 tshiau 看有啥 thang 好止枵，tsiah 發現我連 糞埽桶都 ián 袂倒，規身軀臭 konn-konn，我是 hiah-nī 狼狽，過去彼个媽媽的心肝仔寶貝囝，tann 正港變做流浪 漢矣！",
    "paragraph_id": 386
  },
  {
    "title": "我聽著花開的聲：台語散文集",
    "author": "廖張皭",
    "text": "「 在家千日好，出外步步難 」，想著過去，我真正是「 人 在福中，不知福 」，我思念媽媽 kā 我 mooh 咧、攬咧的溫 暖，思念媽媽的芳水味，思念鬥陣佇公園散步的日子。查 埔囝失去媽媽的愛，嘛會大聲吼。十字路口挨挨陣陣 2 的 人咧等青紅燈，逐家看起來是 hiah-nī 無閒，嘛 hiah-nī 無 情，凡勢車聲 khàm 過我的哭聲，總是無人掛意我，無人 看著我的目屎四 lâm 垂！",
    "paragraph_id": 387
  },
  {
    "title": "我聽著花開的聲：台語散文集",
    "author": "廖張皭",
    "text": "目屎予我看無頭前的路，「pa-pa-pa」無情的 lá-pah 聲 kā 我驚 1 tiô，我跋 1 倒。了後，就 m̄ 知人矣！等 kah 我醒起來，我看著奇蹟。媽媽佇我的目睭前。感謝上帝，祢正港有聽著我的心 聲，以後我一定beh做好囝，袂閣惹阮媽媽生氣矣。我真正 是好狗命，m̄-nā無死，閣會當轉去阮溫暖的厝！",
    "paragraph_id": 388
  },
  {
    "title": "我聽著花開的聲：台語散文集",
    "author": "廖張皭",
    "text": "感謝ùn- tsiàng跤手猛，會赴踏擋仔，車輪仔跤kā我的命留咧，嘛 感謝好心的阿姨，tshuā我去動物病院檢查、lù晶片，揣著 資料，通知阮媽媽來接我，原來這m̄是 1 个無情的城市。2014 年寫 1 tsáng 頭：總攬。總理各種事情的關鍵之處。2 挨挨陣陣：e-e-tīn-tīn，摩肩接踵、擁擠雜沓。眾人成群結隊，場面很 熱鬧。",
    "paragraph_id": 389
  },
  {
    "title": "我聽著花開的聲：台語散文集",
    "author": "廖張皭",
    "text": "阿娟hē誠大的決心，beh搬轉去故鄉，就親像當初時， 伊決定beh離開故鄉，來台北拍拚。繁華的台北，鬧熱滾滾， 算予伊開眼界矣，經過 5 冬的拍拚，逐工無閒tshì-tshì，食 m̄-tsiânn食，睏m̄-tsiânn睏，儉腸neh肚，lak袋仔猶原 貯磅子，大學畢業 tsiah 久，月給到 tann 3 萬 thóng，是 beh 按怎過日子？",
    "paragraph_id": 390
  },
  {
    "title": "我聽著花開的聲：台語散文集",
    "author": "廖張皭",
    "text": "少年人儉無錢是普遍的現象，已經有濟濟的少年家規 氣轉去故鄉發展。阿娟一直 siàu 念庄跤的開闊，拄好同窗 的 beh 轉去經營農場，知影阿娟自細漢 gâu 煮食，做點心 嘛有兩步七仔，就招伊轉去負責民宿的食食。",
    "paragraph_id": 391
  },
  {
    "title": "我聽著花開的聲：台語散文集",
    "author": "廖張皭",
    "text": "阿娟上主要 嘛考慮著佇庄跤阿爸佮 tshiah 妹仔的生活，阿爸會有厝邊 頭尾 bóng 破豆，日子加 khah 心適；Tshiah 妹仔 m̄ 免逐 工關佇厝內，嘛會加誠自由自在，伊一定會暢 kah。熟似阿娟，尾 -- 仔變做好朋友，會使講攏是因為 Grace 佮 Tshiah 妹仔的關係。",
    "paragraph_id": 392
  },
  {
    "title": "我聽著花開的聲：台語散文集",
    "author": "廖張皭",
    "text": "因為阮 2 人對狗仔的愛，予阮佇半 路拄著平平 uì 雲林來的對方，這份難得的緣份，阮滾耍笑 講是狗仔情緣。彼 工 beh 暗 仔， 阮 tshuā Grace 去 散 步， 有 1 个 騎 oo-tóo-bái 經過的查某囡仔，hiông-hiông 停落來，伊用 欣賞的眼神掠 Grace 金金 siòng，呵咾 Grace 生 kah 誠媠。問我：「Kám 有予伊食鈣片？",
    "paragraph_id": 393
  },
  {
    "title": "我聽著花開的聲：台語散文集",
    "author": "廖張皭",
    "text": "」我幌頭講：「 無 neh！」伊 閣問 1 擺，親像聽無斟酌，閣親像 m̄ 敢相信的款。這个查 某囡仔就是阿娟。M̄ 知是 Grace siunn 古錐，ah 是阮 siunn 迷人，不時 有生份人佮阮相借問。其實攏是咧問 Grace 的代誌 lah，有 的 bóng 開講，有的正港想 beh 了解飼狗的鋩角。",
    "paragraph_id": 394
  },
  {
    "title": "我聽著花開的聲：台語散文集",
    "author": "廖張皭",
    "text": "雖然阮 m̄ 是飼狗專 bûn 科的，m̄-koh 逐家攏知飼狗的人便若講著 狗仔經就袂收煞！阿娟觀察著 Grace 誠聽我的話，問我講 in 兜的 Tshiah 妹仔攏 m̄ 聽話 beh 按怎？伊報我看伊予 Tshiah 妹仔咬著 的 khang-tshuì。夭壽 ooh，新傷舊痕滿滿是。「 飼伊 3 冬，kan-nā 開佇這的醫藥費，上無有 7、8 千 箍。」阿娟感覺委屈講。「Nái會按呢？",
    "paragraph_id": 395
  },
  {
    "title": "我聽著花開的聲：台語散文集",
    "author": "廖張皭",
    "text": "Siunn hàm矣lah。」我實在m̄敢相信。論真講起來，流浪狗感恩主人予in有thang食、有thang 蹛、有人疼惜，攏會真聽人的喙，袂按呢 tsiah 著。阿娟講Tshiah妹仔是因為都市更新的關係，去予人放 捒，佇in兜附近流浪，覕佇in阿爸的車跤，in阿爸khoo伊， 伊就綴轉來厝。In阿爸有歲矣，厝內食穿攏阿娟咧發落。「Tshiah 妹仔 kan-nā 聽恁阿爸的話？",
    "paragraph_id": 396
  },
  {
    "title": "我聽著花開的聲：台語散文集",
    "author": "廖張皭",
    "text": "」阿娟 tìm 頭。按呢看來 Tshiah 妹仔的目色不止仔好，對伊來講，阿 娟只是厝裡的辛勞。阿娟上要意的 m̄ 是家己予狗咬，伊煩惱的是 Tshiah 妹 仔 kám 破病矣？伊講 Tshiah 妹仔行行咧會軟跤，我想 beh 報伊平常 kā Grace 看病彼間動物病院，hiông-hiông 想無 病院叫啥名，阿娟 kā 手機仔提出來 Google 1 下，uì 路名 隨揣著矣。",
    "paragraph_id": 397
  },
  {
    "title": "我聽著花開的聲：台語散文集",
    "author": "廖張皭",
    "text": "Tsit-má，網路實在有夠利便。伊順紲予我看伊 的面冊，內面有濟濟 Tshiah 妹仔的 siòng 片。阿娟誠用心 照顧 Tshiah 妹仔，無應該受這款對待。「 你請恁阿爸叫 Tshiah 妹仔愛聽你的話，袂使 kā 你 咬，若無——叫伊皮 penn khah ân 咧！」 就按呢，阮佇面冊看著 Tshiah 妹仔愈來愈聽話，愈來 愈乖，阿娟一直 kā 我說多謝！",
    "paragraph_id": 398
  },
  {
    "title": "我聽著花開的聲：台語散文集",
    "author": "廖張皭",
    "text": "趁 beh 搬轉去雲林 tsìn 前， 阿娟約我見面 lim 咖啡。「 另日你若有轉來西螺，會記得 uat 來古坑相揣。」 「 有啥物問題咧，時到阮一定會去看恁 Tshiah 妹仔。」 看阿娟離開的形影，雖然有淡薄仔m̄甘m̄甘，m̄-koh， 阮深深祝福這个善良閣有孝的查某囡仔。2015 年寫 這 kái，你正港離開阮身軀邊矣，佇舊年的熱人。",
    "paragraph_id": 399
  },
  {
    "title": "我聽著花開的聲：台語散文集",
    "author": "廖張皭",
    "text": "你已經走kah遠遠遠矣，我suah到tann猶咧學講再會。2022 年新曆 7 月 15 號彼工透早，天猶未光，阿爸目 睭 sa-bui sa-bui1，行過來看規暝攏無睏的你佮我。我 kā 阿爸講你喘規暝，大筒的已經滴了矣，m̄-koh，尿猶原放 袂出來，等天光愛閣 tshuā 你來去揣醫生。其實 3 工前， 醫生有講過你隨時有可能會來離開，因為嚴重多 tiông 器 官衰竭。",
    "paragraph_id": 400
  },
  {
    "title": "我聽著花開的聲：台語散文集",
    "author": "廖張皭",
    "text": "醫生有教阮按怎 kā 你注射佮照顧，ǹg 望予你莫 hiah-nī 痛苦。醫生叫阮考慮予你安樂死，m̄-koh，阮無希 望行到彼个坎站。你猶閣咧拚命想 beh 留落來世間陪伴阮， 阮 thài 會當先 kā 你放棄？阮真正做袂到。暝日陪你，佇你的身軀邊替你祈禱。",
    "paragraph_id": 401
  },
  {
    "title": "我聽著花開的聲：台語散文集",
    "author": "廖張皭",
    "text": "1 擺閣 1 擺佇你的 耳空邊寬寬仔叫你的名，kā 你講阮希望你會當康健、快樂 活佇世間，m̄-koh，若身體袂堪得矣，莫閣勉強家己留落 來。「 阮會勇敢面對家己的人生，你免 m̄ 甘我，我會規欉 好好，你正港 m̄ 免煩惱我。」我祈求上帝，若是你的時間 已經到矣，就 tshuā 你轉去，莫閣予你佇遮受苦矣。我知 影你足艱苦、足艱苦的，你喙齒根咬 ân 咧忍耐，恬恬無聲 無說。",
    "paragraph_id": 402
  },
  {
    "title": "我聽著花開的聲：台語散文集",
    "author": "廖張皭",
    "text": "M̄-koh，你連喘 khuì 都困難，你喘 phīnn-phēnn 的 聲無法度掩崁，1 聲閣 1 聲傳入我的耳空鬼仔，若雷公咧 tân，我的心肝嘛綴咧 tiuh-tiuh 疼。攏這个坎站矣，你猶 閣咧替阮想，驚 kā 阮驚著。艱苦 kah tsih-tsài2 袂牢的時 陣，tsiah hiông-hiông 吠 1 聲，聲音 jiàu 破本底就暗淡 稀微的暗暝。",
    "paragraph_id": 403
  },
  {
    "title": "我聽著花開的聲：台語散文集",
    "author": "廖張皭",
    "text": "你虛 lám 的身軀，uì 佇病院就無正常放電，m̄-koh， 你拚性命咧控制家己，莫予 iûnn-hîn3 發作，驚彼款恐怖 的模樣會 kā 阿母驚著。你一直攏是阮上乖巧、上貼心，阮 上 m̄ 甘、上疼惜的查某囝。凡勢你聽著阮天光以後 beh tshuā 你去病院，無希望 閣麻煩阮。當阿爸伸手 kā 當咧受苦的你惜惜，佮平常仝款 kā 你的腹肚沓沓仔、輕輕仔挲捋。",
    "paragraph_id": 404
  },
  {
    "title": "我聽著花開的聲：台語散文集",
    "author": "廖張皭",
    "text": "你看起來 kán-ná 足享 受的款。這時，阮感受著講袂出來的神聖佮莊嚴，愛 uì 你 的目神湠開，氣脈佇你的身軀勻勻仔行。紲落，你順勢雙 跤伸直踢出去，suh 最後 1 口 khuì，就來離開袂堪得的身 體，你解脫矣。阿爸、阿母恬恬，陪伴佇你的身軀邊。你脫離肉體的束縛，從此，免閣佮身苦病疼pinn-pue̍h4 。",
    "paragraph_id": 405
  },
  {
    "title": "我聽著花開的聲：台語散文集",
    "author": "廖張皭",
    "text": "平和的氣氛 kā 咱包圍，本底 penn-ân5 king 牢的一切， hiông-hiông 放 līng 放鬆，你腹內的血水 tsua̋n uì 喙流出 來，放袂出來的尿佮屎，嘛綴咧 pâi-sià 掉，你的艱苦、拖 磨結束矣。阮應該愛替你歡喜，kám m̄ 是？你的一生，你 的旅途，到遮煞尾矣。我閣 khah m̄ 甘，嘛愛祝福你。",
    "paragraph_id": 406
  },
  {
    "title": "我聽著花開的聲：台語散文集",
    "author": "廖張皭",
    "text": "你佇這个世間 16 冬，你是大隻狗，用人的歲數來算， 上無愛乘 6 ah 是 7。你 12 歲的時，醫生講你已經足老矣， 佇狗仔界算長歲壽，愛 kā 你當做百歲的老人來看待。阮按 怎嘛無法度相信，因為你看起來足少年款，充滿活力。檢 采是食素食閣有咧修行，你的面模仔媠閣清光，好笑神的 囡仔面，按怎看嘛無老人 pān，m̄-koh，你的跤骨正港袂 藏歲矣。",
    "paragraph_id": 407
  },
  {
    "title": "我聽著花開的聲：台語散文集",
    "author": "廖張皭",
    "text": "體重 siunn 重，除了你愛食、貪食，阮袂堪得你注神 的 koo-tsiânn6，嘛是主要的原因，你減重 m̄-bat 成功過。阮食啥物，你攏認為是世間美味，甚至生的 kue-á-nî 佮紅 菜頭仔，你嘛討 beh 食。跤無力，無才調行路，是尾仔上困擾你的問題。有 1 擺， 你規个跤攏袂行 1 禮拜tah-tah，彼禮拜咱的日子攏足歹過 的，因為你慣勢逐工早暗愛出去外口放屎、放尿。",
    "paragraph_id": 408
  },
  {
    "title": "我聽著花開的聲：台語散文集",
    "author": "廖張皭",
    "text": "我佮阿爸 2 个人做伙kā你抱、kā你攬，雖然是寒人 12 月天，嘛舞 kah大粒汗、細粒汗，足無簡單tsiah完成屎尿大事。我險 險仔衝去訂輪椅，佳哉，1 禮拜了後奇蹟出現，你閣會行矣！西醫看透透，理論講kah規thoo-lak-khuh，就是beh 開刀。你有歲矣，開刀風險大閣愛規身軀注麻射，阮當然 嘛 bua̋i。中獸醫針灸 7 治療佮電療嘛攏有去做過。",
    "paragraph_id": 409
  },
  {
    "title": "我聽著花開的聲：台語散文集",
    "author": "廖張皭",
    "text": "逐擺針 灸的時，阿爸、阿母佇你的邊仔徛 beh 半點鐘久，kā 你安 搭，予你莫驚惶亂 tín 動。有時 tsha̍k 針 lak 落去，閣會予 醫生罵，1 擺 2、3 千箍的醫藥費走袂去。開錢、了工，無 tánn-kín8 閣討皮疼，若有效果就好，上害的是慢 kah，看 無有精差 bòo，幾個月了後，就無閣去矣。上尾仔，固定佇台北 1 个老醫生遐看病、提藥仔。",
    "paragraph_id": 410
  },
  {
    "title": "我聽著花開的聲：台語散文集",
    "author": "廖張皭",
    "text": "伊 開的藥仔 kán-ná 有對症，你跤疼袂行的情形有改善。阮 bat 問醫生足濟擺，長期食這西藥 kám 袂傷身體？醫生攏 kā 阮應講彼止疼佮筋肉放鬆的藥仔無啥要緊，閣講愛顧你 的生活品質。彼 陣 你 的 跤 若 khah 好 淡 薄 仔， 就 歡 喜 kah kho̍k- kho̍k 跳，tsông 來 tsông 去，ná 1 隻 lo̍k-kho̍k 馬9，攏講 袂聽。",
    "paragraph_id": 411
  },
  {
    "title": "我聽著花開的聲：台語散文集",
    "author": "廖張皭",
    "text": "一直到 kah 你無閣跳，跤步愈來愈慢。上尾，甚至 軟跤 un 落行袂去、食袂落，阮 tsiah 知影這聲代誌大條矣。Kán-ná 嘛想無步，為著顧你的跤 suah 去傷著你的腰子， 阮嘛 m̄ 知按怎做 tsiah 著。Tann，講講這嘛無效矣。佛讚的慈音，規律的節奏，陪伴咱、安慰咱，時間恬 恬經過 8 點鐘久。下晡，寵物禮儀師來 kā 你接走，你的面 安詳 kah，親像睏 kah 足落眠仝款。",
    "paragraph_id": 412
  },
  {
    "title": "我聽著花開的聲：台語散文集",
    "author": "廖張皭",
    "text": "禮儀師聽講你有 16 歲 矣，攏 m̄ 敢相信，講你看起來 kán-ná 10 歲的款。送你離開厝，我佮阿爸的目屎hiông-hiông親像溪水 poh岸崩去，厝內咧淹大水，全部的家伙10 攏浸 kah 澹糊 糊，心悶，無話。拜一早起，是你火化的日子，阿爸、阿母用上簡單的 儀式，送你離開，時到阿爸佮阿母仝款會陪伴你。無kā任何人講Grace離開的消息，我驚家己猶未講 出喙就哭出來。",
    "paragraph_id": 413
  },
  {
    "title": "我聽著花開的聲：台語散文集",
    "author": "廖張皭",
    "text": "火化彼 1 工，阮早早就出門。去林口參加 Grace的畢業典禮。阮知影Grace已經無佇這个物質世界 矣。從此天人兩隔，阮beh去佗位走揣阮古錐的查某囝咧？懷恩園有濟濟人佮阮仝款失去所愛，有查埔、查某， 有少年的，嘛有老的，隨个仔隨个攏哭 kah 足悽慘的。In 疼惜所愛的心，m̄ 甘寶貝離開的心 tsiânn，佮阮是相 siâng 的。",
    "paragraph_id": 414
  },
  {
    "title": "我聽著花開的聲：台語散文集",
    "author": "廖張皭",
    "text": "佇懷恩園，送 Grace 最後 1 程的時，我無吼，我 bua̋i 伊看我流目屎艱苦 kah 行袂開跤。典禮結束，悲傷 suah 袂 輸海湧 kā 我淹淹去。我跋落茫茫的傷心海，孤孤單單 1 个 人，佇咧 bo̍k-bo̍k 泅，giōng-beh 駐水11 。我m̄-nā 1 kái問天，嘛問家己：我的傷悲kám有phīng 人 khah 濟？khah 深？khah 重？",
    "paragraph_id": 415
  },
  {
    "title": "我聽著花開的聲：台語散文集",
    "author": "廖張皭",
    "text": "為啥物我需要足濟時間， 沓沓仔消化我的傷悲。我真正 m̄ 知傷悲當時 tsiah 會過去。是我 khah 多情？Ah 是我 khah 頇顢 、khah 無才調？M̄ 知按怎，我想著佛經內底的 1 段故事。有 1 个失去囡仔的婦 jîn 人，伊傷心 kah giōng-beh 活 袂落去，就去拜託 Sik-khia-môo-nî 佛祖 kā 伊鬥相共，予 伊的囝閣活轉來。",
    "paragraph_id": 416
  },
  {
    "title": "我聽著花開的聲：台語散文集",
    "author": "廖張皭",
    "text": "佛祖叫伊去揣 m̄-bat 有人死去的彼口灶， 若揣會著 tsiah beh kā 伊鬥相共。婦 jîn 人無暝無日袂輸起 痟拚命揣，1 kái 閣 1 kái 仝款攏失望。佇咧四界走揣的過 程，伊了悟人世間有生就有死的道理，嘛接受家己的囡仔 已經離開的事實。我的理智 kám m̄ 是攏足清楚這个道理？是按怎我袂輸 變做彼个番 pì-pà12 的婦 jîn 人？Grace！",
    "paragraph_id": 417
  },
  {
    "title": "我聽著花開的聲：台語散文集",
    "author": "廖張皭",
    "text": "感謝你來世間陪伴我，咱做伙行過的跤跡， 攏留佇我的心肝 ínn-á，有你的日子，有媠噹噹、光 iānn- iānn 的色水，充滿笑聲佮美麗的記持。應該是你 siunn 好， tsiah 會予我 tsiah-nī m̄ 甘、tsiah-nī 放袂落心、tsiah-nī 傷悲。我知影你會永遠活佇阮心內。多謝你，我親愛的查某 囝。",
    "paragraph_id": 418
  },
  {
    "title": "我聽著花開的聲：台語散文集",
    "author": "廖張皭",
    "text": "多謝你來人世間 1 tsuā，陪伴阮行過孤單、行過鹹酸 苦 tsiánn，留予我濟濟美麗的記持。我相信後擺咱一定會 佇天頂相會！時到，我會 kā 你講你離開了後，阿爸佮我替 你看著的媠風景。佮你分享阮人生另外 1 段，無你佇身軀 邊的故事。2023 年寫 1 sa-bui：沙微，瞇眼。眼睛微微閉合。常重疊使用。2 tsih-tsài：接載，支撐、支持。3 iûnn-hîn：羊眩。",
    "paragraph_id": 419
  },
  {
    "title": "我聽著花開的聲：台語散文集",
    "author": "廖張皭",
    "text": "癲癇，一種陣發性的疾病，有時患者會突然昏倒，出 現咬牙、口吐白沫、四肢抽搐等症狀。4 pinn-pue̍h：對抗，抗衡。5 penn-ân：繃絚，緊繃。6 koo-tsiânn：姑情，懇求、情商、央求，低聲下氣地向他人請求。7 針灸：tsiam-kù，用特製金屬針，或燃燒「艾絨」( 艾葉陰乾搗碎、除 去青渣製成 )，刺激經脈穴道治療疾病的療法。針法和灸法合稱為「針 灸」。",
    "paragraph_id": 420
  },
  {
    "title": "我聽著花開的聲：台語散文集",
    "author": "廖張皭",
    "text": "8 無 tánn-kín：無打緊，不要緊、沒關係。通常用於表示還有更糟的事。9 lo̍k-kho̍k 馬：碌硞馬，指馬跑個不停。「碌硞」是馬跑步的聲音。10 家伙：ke-hué，財產、家當。11 駐水：tū-tsuí，浸水、溺水、積水。12 番 pì-pà：不講理。",
    "paragraph_id": 421
  },
  {
    "title": "我聽著花開的聲：台語散文集",
    "author": "廖張皭",
    "text": "昨暝當咧坐禪，坐到半暝 m̄ 知人，hiông-hiông 感覺 我的跤腿肉有幾若肢幼幼的跤咧輕輕仔徙 tín 動，意識著應 該是 1 隻 ka-tsua̍h1 咧遐 sô，我自然反應哀 1 聲隨 peh 起 來，伊已經 m̄ 知 suan 去佗位矣。",
    "paragraph_id": 422
  },
  {
    "title": "我聽著花開的聲：台語散文集",
    "author": "廖張皭",
    "text": "我行去浴間仔，電火開開，想袂到 tng 當我坐佇馬桶， 閣 有 1 隻 ka-tsua̍h 佇 我 的 面 頭 前， 無 kài 遠 的 所 在， 掠 我金金 siòng，我驚伊 tsông 過來，kā 伊講：「 莫烏白來 ooh，走！」伊猶佇遐 tùn-tenn2，正港食人夠夠，kám 講 欺負我善良人？",
    "paragraph_id": 423
  },
  {
    "title": "我聽著花開的聲：台語散文集",
    "author": "廖張皭",
    "text": "我氣 1 下大聲 tshiàng 聲講，恁 m̄-thang siunn 超過，若無，全部 kā 恁趕趕出去。覕佇壁角的 siān-âng-á3 大的，這隻報馬仔隨發出 1 聲大大聲 kia̍k-kia̍k-kia̍k-kia̍k-kia̍k，我 kán-ná 聽出來伊 咧講：「Khah 有站節 4 咧，m̄-thang 相害，若無你就知。",
    "paragraph_id": 424
  },
  {
    "title": "我聽著花開的聲：台語散文集",
    "author": "廖張皭",
    "text": "」 Siān-âng-á叫聲 1 恬去，彼隻tùn-tenn的ka-tsua̍h袂輸接 著命令，隨拚咧lōng，走ná咧飛，siuh 1 下隨無khuàinn 影。看起來siān-âng-á閣會記得hőng趕出去的滋味，雖 然，尾--仔伊閣想辦法偷suan轉來。",
    "paragraph_id": 425
  },
  {
    "title": "我聽著花開的聲：台語散文集",
    "author": "廖張皭",
    "text": "彼 2 隻大隻的 siān-âng-á 搬來阮兜蹛足久矣，尾仔閣 生 2 隻 siān-âng-á 囝，親像 1 節尾指指5 仔大，覕佇客廳 1 幅掛圖後壁，不時探頭 kā 阮 siòng，阮頭擺看著 hiah-nī 細隻的 siān-âng-á 囝感覺誠古錐，有夠心適。佇阮兜 kán- ná 嘛蹛著慣勢慣勢，沓沓仔大隻起來。",
    "paragraph_id": 426
  },
  {
    "title": "我聽著花開的聲：台語散文集",
    "author": "廖張皭",
    "text": "逐暝阮翁若行入去 房間睏，覕佇壁角的 siān-âng-á 攏會出聲 1 句 kia̍k-kia̍k- kia̍k，通知覕佇厝裡的蟲 thuā，若 beh 出來活動，會使安 心出來矣。In 罕得半暝咧叫，彼个即時 6 的叫聲清楚明白， 袂輸急急如律令。",
    "paragraph_id": 427
  },
  {
    "title": "我聽著花開的聲：台語散文集",
    "author": "廖張皭",
    "text": "有 1 站 仔， 阮 翁 會 kā 出 來 luā-luā-sô 的 ka-tsua̍h 趕 出去，幾擺了後，in 若無細膩佮阮相拄，若 m̄ 是反腹假死， 就是假死激袂 tín 動，趁阮去提掃帚、畚斗的時，伊 tsiah 偷偷仔 suan 走。嘛算是有 kā 咱尊存，久來，互相無相犯， 阮嘛 tsua̋n 目睭 kheh-kheh，準無 khuàinn，由在 in。",
    "paragraph_id": 428
  },
  {
    "title": "我聽著花開的聲：台語散文集",
    "author": "廖張皭",
    "text": "我佮真濟人仝款討厭 ka-tsua̍h、驚 ka-tsua̍h，偏偏 in 閣真 gâu 生湠，四界攏有 in 的形影。講起來 in 嘛真厲 害，不管世間人按怎用盡步數想 beh 消滅 in，in 嘛猶原活 kah 好勢仔好勢，不管環境按怎，伊攏有才調活落去。",
    "paragraph_id": 429
  },
  {
    "title": "我聽著花開的聲：台語散文集",
    "author": "廖張皭",
    "text": "佇阮兜的 ka-tsua̍h 窮實 7 活 kah 真辛苦，食的物件阮 攏盡量收 kah 清清氣氣，我想無 in 佇阮兜無啥物 thang 食 nái m̄ 搬走，仝款 beh 生活佇這个所在。Kám 是 ka-tsua̍h 知影生活安全、自在比食穿 khah 重要？若真正按呢，咱愛 呵咾 ka-tsua̍h 閣不止仔有智慧。",
    "paragraph_id": 430
  },
  {
    "title": "我聽著花開的聲：台語散文集",
    "author": "廖張皭",
    "text": "無親像彼个 siàu 想 beh 選 咱台灣總統的大企業家，竟然講出「 民主袂當做飯食 」這 款話，若 uì 這點 kā 看起來，顛倒不如阮兜的 ka-tsua̍h。「 性命足寶貴的，愛情閣 khah 值得咱珍惜，m̄-koh，為著 自由，準講愛失去彼 2 項嘛無算啥。」民主、自由 kám m̄ 是咱的普世價值 ?",
    "paragraph_id": 431
  },
  {
    "title": "我聽著花開的聲：台語散文集",
    "author": "廖張皭",
    "text": "阮食素食，蹛佇阮兜的 ka-tsua̍h 無啥物油臊 thang 食，除了食果子佮生的番薯、馬鈴薯、金瓜、苦瓜等等， 我嘛 bat 看著予 in 食過的番薑仔，我曝佇後壁露台的番薑 仔，頂面有 in 咬過的痕跡，佮 in 留佇邊仔的 ka-tsua̍h 屎， kám 是咧抗議 hiam kah beh 死？",
    "paragraph_id": 432
  },
  {
    "title": "我聽著花開的聲：台語散文集",
    "author": "廖張皭",
    "text": "這站仔，阮 siunn 無閒，閣加上 3 工無佇厝，看起來 予 in 日子過了 siunn sáng-sè8，suah 袂記得 sia̋ng 是這間 厝的老大的，乞食趕廟公，看貓無點，敢來惹我，tshàng- tshiu 的白目 ka-tsua̍h，你害矣。2023 年寫 1 ka-tsua̍h：虼蚻，蟑螂。昆蟲名。2 tùn-tenn：頓蹬，暫停腳步、暫時停頓。",
    "paragraph_id": 433
  },
  {
    "title": "我聽著花開的聲：台語散文集",
    "author": "廖張皭",
    "text": "3 siān-âng-á：蟮尪仔，嘛有人講蟮蟲仔 (siān-tâng-á)，守宮、壁虎。爬 蟲類動物。背部灰暗，身體扁平，能在牆上和天花板爬行。4 站節：tsām-tsat ，分寸。5 尾指指：bué-tsíng-tsáinn，小指，手或腳的第五指。6 即時：tsik-sî，立刻、馬上。7 窮實：khîng-si̍t，說真的、其實、歸根究底、嚴格說起來。",
    "paragraph_id": 434
  },
  {
    "title": "我聽著花開的聲：台語散文集",
    "author": "廖張皭",
    "text": "8 sáng-sè：聳勢，威風，高傲神氣、作威作福的樣子。有時略帶貶義。彼隻貓引起我的注意，是因為伊 khut 佇 1 盆花坩頂懸 咧食草，tsìn 前我 kan-nā 知影狗會家己揣草仔食，我行倚 去斟酌看，閣有影咧食草，佮以早 Grace 仝款食彼種 kán- ná 菅芒的幼草仔尾 tsat。伊嘛 kā 我 siòng 1 下，kán-ná 咧講 kám 有啥物問題？",
    "paragraph_id": 435
  },
  {
    "title": "我聽著花開的聲：台語散文集",
    "author": "廖張皭",
    "text": "手機仔提來的時，伊已經走矣，袂赴 kā 伊彼款自在食 草的形翕起來。我 拄 tsiah ná 看 伊 食 草 ná 想 講 伊 kám 是 流 浪 貓？Kám 有腹肚無爽快？Thài 會佇遮咧食草？Grace 佇咧的 時，若身體 kò 樣，攏會家己揣草仔食。凡勢伊有聽著我的心音。我佇中庭陪阿母散步，伊 hiông-hiông 喵 1 聲，uì 樹欉邊仔跳出來。",
    "paragraph_id": 436
  },
  {
    "title": "我聽著花開的聲：台語散文集",
    "author": "廖張皭",
    "text": "等我行倚去， 伊 tsiah 沓沓仔引 tshuā 我去 1 戶徛家門口，伊袂輸行灶跤 仝款，uì 大門邊仔 suan 入去了後，tsua̋n 坐佇遐看我，原 來伊是彼戶飼的貓，伊的岫袂細間，lim 的水佮食物攏滇 滇。誠替伊歡喜，伊是有人疼惜的貓。",
    "paragraph_id": 437
  },
  {
    "title": "我聽著花開的聲：台語散文集",
    "author": "廖張皭",
    "text": "我 beh 走 的 時， 伊 閣 綴 出 來，m̄ -nā 排 pose 予 我 翕 siòng，閣一直 kā 我 nuà 咧討摸，紲落 the 咧 píng 腹肚愛 我 kā 惜惜。Nái 有 tsiah-nī 古錐的貓 lah？",
    "paragraph_id": 438
  },
  {
    "title": "我聽著花開的聲：台語散文集",
    "author": "廖張皭",
    "text": "2024 年寫 濁水溪晟養我大漢、陪伴我成長，對伊有 khah 深淡薄 仔的知 bat，卻是佇離開了後，好親像對自細漢疼惜我的春 生阿伯，我一直攏 m̄ 知，原來伊有 hiah-nī 濟、hiah-nī 深 的悲哀。濁水溪，台灣上大條的溪。Uì 海拔 3 千 400 外米懸的 合歡山南爿，濁水溪展開伊坎坎 khia̍t-khia̍t、彎彎 uat- uat 的 186 公里。",
    "paragraph_id": 439
  },
  {
    "title": "我聽著花開的聲：台語散文集",
    "author": "廖張皭",
    "text": "佇南投的山區，2 爿岸攏是絕壁、斷崖， 水真 tshuah 流。到雲林的林內 tsiah 開始進入平地。水路 hiông-hiông 變闊，kán-ná 親像 1 支大鼓吹，聽講遐是濁 水溪溪流上富裕的所在。阮兜就蹛佇倚鼓吹尾的 1 个小小的庄頭，人講「 靠山 食山，靠海食海 」，阮規庄攏是做穡人，攏靠濁水溪食穿， 10 戶有 9 戶佇溪底種西瓜、種芳瓜仔。",
    "paragraph_id": 440
  },
  {
    "title": "我聽著花開的聲：台語散文集",
    "author": "廖張皭",
    "text": "我讀的國校仔、國 中，攏佇離 poh 岸無偌遠的所在。讀國校仔的時，1 陣囡仔 伴，定定跳過學校運動埕的低圍牆仔，去溪邊踏沙、耍水、 抾石頭仔。明知影轉去會 hőng 罵，嘛是猶原 tsiàu 耍。庄 裡的囡仔攏知影，若無佇溪底耍水，就袂予序大人用籐條 修理 kah 金 sih-sih，ah 是攑掃梳 gím 仔1 請食 1 頓粗飽。",
    "paragraph_id": 441
  },
  {
    "title": "我聽著花開的聲：台語散文集",
    "author": "廖張皭",
    "text": "庄裡的序大人上捷罵講：「 恁這陣死查某鬼仔，真正是七月 半鴨仔，m̄ 知死活！莫看溪水無攬無拈，死 giān-giān2， 大水若 hiông-hiông 來，恁 hòo，走就袂赴市矣。」橫直 就是袂使去耍水。挽瓜仔期是阮規庄上歡喜，嘛是上無閒的時陣，透早 天猶未光，規庄頭袂輸放空城，大大細細攏走去溪底報到。溪底沙仔埔是阮的運動埕，囡仔人 ná 做穡 ná 耍，m̄ 驚熱， 嘛無咧驚曝。",
    "paragraph_id": 442
  },
  {
    "title": "我聽著花開的聲：台語散文集",
    "author": "廖張皭",
    "text": "無親像查某人驚曝烏，日頭火燒埔，閣有才 調 穿 長 䘼 仔 衫，m̄-nā 戴 瓜 笠 仔 3， 閣 用 包 袱 巾 khàm 頭 ho̍k 面， 包 kah 密 tsiuh-tsiuh， 賰 2 蕊 目 睭。你 kám 會 當想像彼陣日頭有偌毒？Ah 若庄裡的查埔人，大部份的時 間，規氣褪腹裼 4，kan-nā 穿 1 領短褲 tsat 仔，佮赤炎炎 的日頭對削。",
    "paragraph_id": 443
  },
  {
    "title": "我聽著花開的聲：台語散文集",
    "author": "廖張皭",
    "text": "大水當時會來、當時 beh 來，正港袂按算。溪水平常 濁濁烏烏，看起來 beh 死盪幌，無 1 絲仔活力。搪著水源 頭的山區落大雨，溪水會變做漚屎色。萬不利若拄著內山 做大水 ah 是崩山，1 目 nih-á 溪水就變成紅磚仔色，袂輸 大動脈出血袂收煞。溪水 kā 一切攏 tshiâng 走，所有的瓜 仔攏烏 iú 去，做穡人的希望、心血，目 1 下 nih 隨變水波， 消失無蹤。",
    "paragraph_id": 444
  },
  {
    "title": "我聽著花開的聲：台語散文集",
    "author": "廖張皭",
    "text": "我 12 歲彼年，第一擺看著翻轉工就 beh 收成的西瓜， 逐粒大大粒的瓜仔，破開瓜仔肉紅 kòng-kòng、甜閣厚 汁的富寶仔西瓜，suah 因為半暝做大水，予大水 tshiâng kah 啥物攏無去。1 透早天都猶未光，春生阿伯就緊趕去溪 底，原本青 lìng-lìng 的瓜仔園，賰 phiàn 地荒野。",
    "paragraph_id": 445
  },
  {
    "title": "我聽著花開的聲：台語散文集",
    "author": "廖張皭",
    "text": "有的人 早就趕來到溪埔，逐家你看我，我看你，恬恬無聲，目睭 金金看無情的溪水連浮沙仔嘛紮走。Ah！塗沙，阮庄的西 瓜種佇溪沙埔，kám 是頭起先就註定這種收束的運命？Uì 彼工開始，我學會曉大人的傷心，徛佇邊仔恬恬看，坐佇 poh 岸恬恬拭目屎。春生阿伯 kā 我惜惜咧，kán-ná 知影我的心思。伊的 聲音聽無 1 sut-á 傷悲，伊講：「Gōng 囡仔！這就是人生。",
    "paragraph_id": 446
  },
  {
    "title": "我聽著花開的聲：台語散文集",
    "author": "廖張皭",
    "text": "世事歹按算，真濟代誌攏料想袂到，m̄-thang 艱苦。」辛 苦種作，無定著有收成，是濁水溪教阮的頭 1 項人生的功 課，嘛是誠寶貴的智慧佮經驗。雖然按呢，咱的田園嘛袂 使拋荒，猶原愛繼續拍拚、認真圓夢，因為阮知影，若無 骨力拍拚就永遠無收成的彼 1 工。春生阿伯佇庄裡開 1 間kám仔店，有歲了後，溪底的 穡頭就交予in囝去發落，阿萬兄誠拍拚，天公伯仔嘛真疼 惜，連紲幾冬收成攏袂bái。",
    "paragraph_id": 447
  },
  {
    "title": "我聽著花開的聲：台語散文集",
    "author": "廖張皭",
    "text": "阿萬兄買田地hak家伙，穡ná 作ná闊，嘛對伊的後生廖家唯一的香火，有真大的ǹg望。佇這个保守的庄跤所在，重男輕女是真平常的。In認為後 生是未來的倚靠，ah若查某囝大漢嫁出去就是別人的，冊 讀有讀無攏無啥要緊。春生阿伯疼孫，橫直厝內面無欠錢， 就據在查某孫仔beh讀就讀起lih。Ah若阮阿母，本底就是 都市來的讀冊人，為著阿爸嫁來庄跤，siáng知無幾冬，阿 爸就過身矣。",
    "paragraph_id": 448
  },
  {
    "title": "我聽著花開的聲：台語散文集",
    "author": "廖張皭",
    "text": "講起來是命運創治人，厝裡生活艱苦，m̄-koh 阿母為著栽培阮 4 个查某囝，喙齒根咬咧，恬恬仔kā重擔 tann咧。阮姊妹仔愛讀冊，春生阿伯嘛支持佮照顧阮。去台南讀大學，予我看著另外 1 个世界。無形中，我 的心佮春生阿伯愈來愈倚。讀著 1 頁閣 1 頁台灣悲情的歷 史，我發現內面有點點滴滴春生阿伯的血淚佮心酸。佇春 生阿伯的身上，有濟濟連阿姆佮阿母嘛無一定知影的過去。",
    "paragraph_id": 449
  },
  {
    "title": "我聽著花開的聲：台語散文集",
    "author": "廖張皭",
    "text": "春生阿伯從來 m̄-bat 講起，一直到我開喙問伊。春生阿伯 kā 我講伊差 1 sut-á 就 hőng 調去南洋做軍夫 的往事。伊好親像咧講別人的故事，頭起先，先去屏東的 林仔邊守海防。去都無 1 年，出操的時無細膩倒跤著傷。無偌久，khang-tshuì 開始發癀、孵膿，規肢跤紅 kì-kì、 腫歪歪。",
    "paragraph_id": 450
  },
  {
    "title": "我聽著花開的聲：台語散文集",
    "author": "廖張皭",
    "text": "Suah 落去，閣不幸去 uè 著 ma-lá-lí-á5，發作的 時，規身軀 liâm-mi 寒 liâm-mi 熱，艱苦 kah beh 死，哀 爸叫母。有 1 工，做兵仔伴看伊苦憐，tshân-tshân-á 刀仔 攑咧 kā 爛去的肉 liô 掉，死馬當做活馬醫，春生阿伯規肢 跤流血流滴。彼暝，ma-lá-lí-á 閣夯起來，春生阿伯掠準 講伊這世人無法度閣活咧轉來去故鄉矣。",
    "paragraph_id": 451
  },
  {
    "title": "我聽著花開的聲：台語散文集",
    "author": "廖張皭",
    "text": "因為疼，嘛因為 絕望，春生阿伯死命哀。哀 kah 日本兵仔擋袂牢，suah kā 扛去擲佇海裡。春生阿伯講伊透世人無可能袂記得海水的滋味，彼 暝，苦苦苦、澀澀澀的冷，摻著死亡 1 步 1 步逼近的烏暗。Khang-tshuì 予海水浸著袂輸千支萬支針咧 ui，規身軀 kán-ná káu-hiā 咧咬。一直到天光，春生阿伯精神過來， 發覺家己竟然閣活咧，懷疑一切 kám 是咧眠夢。",
    "paragraph_id": 452
  },
  {
    "title": "我聽著花開的聲：台語散文集",
    "author": "廖張皭",
    "text": "「 塞翁失馬，焉知非福？」排長叫春生阿伯轉去厝休 養，等病好 tsiah 閣轉去部隊。講嘛怪奇，便若接著兵單， 病就夯起來。尾仔，日本戰敗，春生阿伯的病嘛免藥醫 tsua̋n 好去。16、7 歲的少年家，被迫離鄉背井，uè 著無 藥醫的症頭，hőng 擲佇海裡，大難無死。上尾仔，suah 家己好去。「 這 m̄ 是上帝創作的奇蹟是啥？」M̄-koh，上 帝的旨意到底是啥物？",
    "paragraph_id": 453
  },
  {
    "title": "我聽著花開的聲：台語散文集",
    "author": "廖張皭",
    "text": "春生阿伯性地好，做人閣古意，佇厝裡阿姆的聲嗽永 遠比阿伯 khah 大，就算講佇人客出出入入的 kám 仔店， 阿姆嘛大細聲 kā 春生阿伯 huah 來 huah 去。人客來買物仔，1 句「 頭家，無錢，先賒咧 」，無論過 偌久，春生阿伯若知影對方有困難，嘛袂 kā 人催 siàu。囡 仔來買 kâm 仔糖，錢紮無夠，春生阿伯 tsiàu 提予 in。",
    "paragraph_id": 454
  },
  {
    "title": "我聽著花開的聲：台語散文集",
    "author": "廖張皭",
    "text": "雖 然按呢，春生阿伯的店 m̄-nā 無了錢，生理 suah 顛倒愈來 愈好，大人、囡仔攏知影頭家足好心。欠 siàu 的人，手頭 若 khah līng 淡薄仔，就會提錢來還。M̄-koh，庄跤 pīng 無一直攏 tsiah-nī 單純、樸實。",
    "paragraph_id": 455
  },
  {
    "title": "我聽著花開的聲：台語散文集",
    "author": "廖張皭",
    "text": "尤其最近這 10 外冬，原本 出門無咧鎖門嘛袂著賊偷的庄裡，連紲幾若口灶攏著賊偷， 連關聖帝君的金牌嘛 hőng 剝剝去，別庄的情形嘛無好 kah 佗位。掠著的賊仔，有的是爸母佇台北食頭路、管教無法 tsiah 送轉來 hām 阿公、阿媽蹛的 m̄-tsiânn 囡仔，有的是 uì 外地來的歹星仔。春生阿伯幌頭、吐大 khuì 講：「 台灣 到底是按怎？人的心肝變 kah 這款形！",
    "paragraph_id": 456
  },
  {
    "title": "我聽著花開的聲：台語散文集",
    "author": "廖張皭",
    "text": "」春生阿伯 1 工比 1 工閣 khah 恬靜，定定 1 个人無聲無說。歇熱，我 uì 台南轉來，kā 春生阿伯鬥顧店仔。人客來 買青島 bì-lù，我問春生阿伯囥佇佗位，伊手比壁角的 bì-lù 講：「 外國 bì-lù 佇遐！」表情自然閣平靜。彼是春生阿伯 頭 1 擺講出伊的國家認同。頂 1 擺，我 kā 春生阿伯講學校 有教著二二八事件，伊誠意外問我：「Kám 有影？",
    "paragraph_id": 457
  },
  {
    "title": "我聽著花開的聲：台語散文集",
    "author": "廖張皭",
    "text": "」其實， 春生阿伯逐工攏有咧看電視新聞，只是濟濟刣人放火的社 會事件，予伊誠感慨。遐的真真假假、反起反倒、看著足 倒彈的政客，予伊早就對政治死心，伊看無未來的光。彼暗，我問起太平洋戰爭佮戰後的台灣。春生阿伯講： 「 聽著日本戰敗，逐家歡喜 kah 流目屎，歡喜總算免閣予日 本人統治矣。」「Sia̋ng 知，有夠夭壽！狗走豬來！",
    "paragraph_id": 458
  },
  {
    "title": "我聽著花開的聲：台語散文集",
    "author": "廖張皭",
    "text": "」春生 阿伯講起 50 外冬前的往事，竟然 hiah-nī-á 受氣，彼是我 第一擺看著春生阿伯起性地。「 咱放炮仔迎接 in，in suah 用銃子對付咱，恁講 kám 有天良？」春生阿伯講二二八事 件發生 tsìn 前，彼站仔伊孤人佇台北拍拚，佇台灣大學彼 箍 lê 仔，咧 kā 人種稻仔。",
    "paragraph_id": 459
  },
  {
    "title": "我聽著花開的聲：台語散文集",
    "author": "廖張皭",
    "text": "彼陣，春生阿伯定定看著綴國民 政府來的外省仔四界 luā-luā-sô，阿兵哥無啥紀律，有的 袂輸歹星仔，歹 tshìng-tshìng，食物仔 m̄-nā 無納錢，閣 連碗 suah phâng 咧走。「 國民政府接管台灣，會予咱過 好日子的美夢，真緊就破碎去矣。」愈來愈濟台灣的智識份 子有這種覺醒。",
    "paragraph_id": 460
  },
  {
    "title": "我聽著花開的聲：台語散文集",
    "author": "廖張皭",
    "text": "錢 ná 來 ná 薄，日用品、油、米 ná 來 ná 貴， 外省仔佮台灣人衝突嘛 ná 來 ná 濟。春生阿伯有 1 種不安 的感覺，厝裡的序大人嘛一直叫伊轉去，就按呢春生阿伯 就轉來故鄉，閣 1 擺逃過死亡的魔掌。「 你 kám 知 bat 廖 文 毅？」春 生 阿 伯 hiông-hiông 問 我。",
    "paragraph_id": 461
  },
  {
    "title": "我聽著花開的聲：台語散文集",
    "author": "廖張皭",
    "text": "我想起讀過的資料，頂面記載 1956 年「 台灣共和國臨 時政府 」佇東京成立，彼當時「 大統領 」就是廖文毅。隔 轉年，廖文毅閣 hőng 邀請參加馬來亞聯邦獨立的慶祝，佮 世界各國的元首 pênn 徛起。我問春生阿伯：「 你 kám 是 咧講台灣共和國的大統領廖文毅？」春生阿伯 tìm 頭，表情 嚴肅，眼神閃過 1 絲仔光彩。「 伊是咱遮的人，是咱台灣 的榮光！",
    "paragraph_id": 462
  },
  {
    "title": "我聽著花開的聲：台語散文集",
    "author": "廖張皭",
    "text": "」春生阿伯講二二八事件 tsìn 前，廖文毅、文奎 2 兄弟佇台灣四界走 tsông、演講，宣揚「 聯省自治 」、「 台 灣地位未定 」，希望咱台灣人家己來統治台灣。二二八發生 的時，in 拄好去上海訪問，聽著台灣出代誌，為著 beh 救 遐的受難者，發表二二八事件處理建言，suah hőng 當做 叛亂通緝犯。Tsua̋n 流亡海外，佇海外推捒台獨運動。",
    "paragraph_id": 463
  },
  {
    "title": "我聽著花開的聲：台語散文集",
    "author": "廖張皭",
    "text": "「 人是刀，咱是菜砧頂懸的魚佮肉，beh 刣、beh 割據 在人。」發生二二八悽慘的代誌，全台灣死偌濟人咧，正港 算袂了，智識份子隨个仔隨个攏 hőng sa-sa 去。春生阿伯 講出當年規庄頭少年仔差不多攏有去參加集會、利用暗時 仔包圍虎尾糖廠的祕密，一直到遐的讀冊人死的死、逃的 逃 tsiah 散了了。「 誠可惜！終其尾，廖文毅 suah 放棄台獨運動，歸順 國民黨政府！",
    "paragraph_id": 464
  },
  {
    "title": "我聽著花開的聲：台語散文集",
    "author": "廖張皭",
    "text": "」春生阿伯的口氣充滿遺憾。春生阿伯回想 彼陣的情形講：「 逐家講有偌失望，就有偌失望。」廖文毅 的存在，對蔣家的政權是 1 个大威脅，伊是國民黨政府「 頭 號大敵 」，卻是當時台灣人出頭天的 ǹg 望。春生阿伯好親像會當體會伊的心情，吐 1 下大 khuì 講： 「In 老母的年歲 hiah-nī 大，閣雙眼失明，佗 1 个做人後生 的離開厝 hiah-nī 濟冬袂 siàu 念老母？",
    "paragraph_id": 465
  },
  {
    "title": "我聽著花開的聲：台語散文集",
    "author": "廖張皭",
    "text": "」「 阿嫂、小弟規个 家族……，連管家嘛 hőng 掠去關。」「 大孫閣 hőng 判死 刑。」國民黨用各種步數威脅、交換條件。1965 年廖文毅轉來，彼年，廖老夫人高齡 92 歲，佇 情治、調查、軍警單位「 關愛、保護 」之下，替廖家老夫 人作壽，過最後 1 擺生日。隔轉年，廖老夫人就過身矣。「Hiah-nī gâu 的人都無法度矣，咱無讀啥物冊，閣會 有啥辦法？",
    "paragraph_id": 466
  },
  {
    "title": "我聽著花開的聲：台語散文集",
    "author": "廖張皭",
    "text": "」原來 uì 彼陣開始，春生阿伯對政治徹底失去 任何的期待。「 In 老母出山彼 1 工，tih-beh 規西螺鎮的鄉親佮附 近庄頭的人攏來相送。」春生阿伯講伊生目睭、發目眉 m̄- bat 看過 hiah-nī 隆重的喪事。「 政府派偌 nī 濟人來監視 咧，恁 kám 知？逐家嘛 tsiàu 去。」我好親像慢慢仔綴春 生阿伯的跤步，行入去 1966 彼年的老西螺。",
    "paragraph_id": 467
  },
  {
    "title": "我聽著花開的聲：台語散文集",
    "author": "廖張皭",
    "text": "看著廖文毅坐 佇老厝大承堂的門跤口，恬恬守靈的稀微佮寂寞；看著廖 家的長工無閒咧 kā「 烏頭仔公務車 」妝 thānn 做花車的模 樣；看著長 lò-lò 出山的 hâng 列，沓沓仔行 uì 小茄苳的墓 仔埔。歇熱結束，我閣 1 擺 beh 離開厝，離開的前 1 工下晡， 春生阿伯招我去溪邊散步，黃昏的溪埔，曾經是我囡仔時 的運動埕，有我囡仔時的樂暢，有我青春的美夢。",
    "paragraph_id": 468
  },
  {
    "title": "我聽著花開的聲：台語散文集",
    "author": "廖張皭",
    "text": "夕陽 kā 天邊的雲 ang 染成各種色水，西照日 kā 瓜仔 園 tshiō kah 反射出閃閃 sih-sih 迷人的光影，講嘛奇怪，1 粒 1 粒圓滾滾的西瓜幻化做輕 báng-báng 仔 giōng-beh 飛 tsiūnn 天的雞胿仔 ……。我想著細漢的時，看雞胿仔慢慢 仔飛起 lih 天頂，有 1 種特殊的感受，好親像看著 1 个 1 个 等待實現的夢想。「Gōng囡仔！",
    "paragraph_id": 469
  },
  {
    "title": "我聽著花開的聲：台語散文集",
    "author": "廖張皭",
    "text": "」春生阿伯kā我uì遙遠的天邊giú轉來。「 這世人我看盡人生悲歡！我知影家己時間已經賰無偌 濟矣！」春生阿伯有淡薄仔憂愁，看溪水恬恬仔流，我想我 加減了解伊的感受。歷史的溪流，時時刻刻流無停，m̄ 管 是個人 ah 是國家，甚至是全人類。咱台灣的歷史溪流 beh 何去何從咧？我 hiông-hiông 想著大統領廖文毅佮濟濟為 台灣建國犧牲的英靈，佮遭受迫害遠走他鄉、死佇異國的 靈魂。",
    "paragraph_id": 470
  },
  {
    "title": "我聽著花開的聲：台語散文集",
    "author": "廖張皭",
    "text": "「 台灣的未來就看少年輩的恁矣！」春生阿伯閣 1 擺像 囡仔時，kā 我的手牽牢牢，講出伊的期待。天色漸漸暗矣，阮行過的塗沙，留落深深的跤跡。春 生阿伯牽我的手，1 步 1 步行向光明的所在。2003 年寫 2023 年改寫 本文得著 2003 A-Khioh 賞散文頭賞 1 掃梳 gím 仔：掃梳笒仔，sàu-se-gím-á，指竹掃把上一枝枝的細竹枝。",
    "paragraph_id": 471
  },
  {
    "title": "我聽著花開的聲：台語散文集",
    "author": "廖張皭",
    "text": "2 死 giān-giān：死殗殗，死氣沉沉、要死不活。3 瓜笠仔：kue-le̍h-á，用竹篾和竹葉做成的斗笠。4 褪腹裼：thǹg-bak-theh，打赤膊、光著上身。5 ma-lá-lí-á：malaria，寒熱症，瘧疾。自我有印象，西螺大橋一直坦橫tshāi佇遐，陪伴我、 看顧我 1 冬閣 1 冬，親像故鄉的阿母，恬恬看顧我鬱卒、無 得定的青春少年時。",
    "paragraph_id": 472
  },
  {
    "title": "我聽著花開的聲：台語散文集",
    "author": "廖張皭",
    "text": "大橋逐冬看濁水溪做大水，濁濁濁的大 水，袂輸uì天頂來，四界亂亂tsông，走揣性命的出路。大橋 hānn 過濁水溪，西螺佮彰化的隔界。橋的彼爿， 對 細 漢 的 阮 來 講 是 另 外 1 个 世 界，thàng 台 中、 台 北， thàng 花蓮、thàng 美國，thàng 1 个 1 个遙遠生份的所在。細漢的時，阮 uì 阿母遐了解外口的世界，彼陣阿母就是阮 的圖書館。",
    "paragraph_id": 473
  },
  {
    "title": "我聽著花開的聲：台語散文集",
    "author": "廖張皭",
    "text": "阮享受伊的溫暖佮柔情，心花開的時，佇橋頂散步看 日頭出來、日頭落山；心悶的時，佇橋跤 tsàm1 塗沙、 khian2 石頭，全然 m̄ 知伊看著會 m̄ 甘袂？大漢了後，阮離 開故鄉，離開伊的身軀邊，親像 si̍t 股尾焦矣的鳥隻，展開 si̍t 股 piànn-lé-lōng3，1 sut-á 都無留戀。伊恬恬仔 thìng 候，看破來來去去的繁華，等無天邊海角的浪鳥轉來。",
    "paragraph_id": 474
  },
  {
    "title": "我聽著花開的聲：台語散文集",
    "author": "廖張皭",
    "text": "異鄉的阮，離伊 ná 來 ná 遠，辜負伊暝日望君早歸。等 待 kah 老去，老 kah 袂堪得現代交通工具的 hiong-kông， 老 kah 愛限定速度佮重量，老 kah giōng-beh hőng 拆食 落腹。佳哉，遊子終其尾轉來矣，咱總算 ua̍t 頭看著伊的存 在，看著伊佇咱性命中的意義。根據記載，西螺大橋長 1.93 公里，過去是台灣縱貫線 南北二路重要的關卡。",
    "paragraph_id": 475
  },
  {
    "title": "我聽著花開的聲：台語散文集",
    "author": "廖張皭",
    "text": "日本時代籌備起造，因為拄著第二擺 世界大戰，工程無接紲。戰後，西螺大橋受美國鬥相共，順 利佇 1952 年起好。斯當時，kan-nā輸予排世界頭崁的美國 舊金山金門大橋。隔轉年，通車典禮，鬧熱kah袂輸咧大拜 拜。1963 佮 1968 年發行的新台票 10 箍銀銀票，頂懸閣印 西螺大橋，彼陣知影thang好收藏的人定著足有眼光。",
    "paragraph_id": 476
  },
  {
    "title": "我聽著花開的聲：台語散文集",
    "author": "廖張皭",
    "text": "西螺大橋曾經是東亞上長的橋，m̄-nā 有遠東第一長虹 的媠名，嘛是台灣重要關口，有交通佮戰備的地位。橋喙 的碉堡，暝日攏有阿兵哥咧看守。《 西螺大橋的流金歲月 》 是第一本紹介西螺大橋歷史的冊，內面有真濟珍貴的 siòng 片，規个大橋攏是機密，一直到 47 年後大橋退休，閣愛面 對 hőng 拆掉的運命，咱 tsiah 有緣看著遮的 siòng 片。",
    "paragraph_id": 477
  },
  {
    "title": "我聽著花開的聲：台語散文集",
    "author": "廖張皭",
    "text": "西螺大橋是西螺的地標佮歷史，西螺人的驕傲佮精神 象徵，嘛是阮徛起的所在。凡勢伊已經無任何交通佮戰備 價值，m̄-koh，伊有西螺人囡仔時的記持、成長的跤跡， 佇西螺人心內有上媠的記持。彼是中沙大橋、浮洲大橋無 法度相比 phīng 佮代替的。萬人簽名連署，是阮團結的開 始，逐家同心協力，做伙挽救伊 hőng 拆掉的運命。",
    "paragraph_id": 478
  },
  {
    "title": "我聽著花開的聲：台語散文集",
    "author": "廖張皭",
    "text": "西螺大橋華麗轉身，成功轉型做觀光大橋，tsiânn- tsò 雲林佮彰化 2 縣的歷史建築。Tsit-má，阮會當佇橋頂 散步、吹風，看橋跤四季無仝的景緻。熱人西瓜大出，濟 濟外地人嘛專工來食西瓜、欣賞西瓜園的美景。大橋邊的 河濱公園，嘛是逐家運動、休閒的好所在。咱會當感受生 活佇咱台灣歷史內底。",
    "paragraph_id": 479
  },
  {
    "title": "我聽著花開的聲：台語散文集",
    "author": "廖張皭",
    "text": "Kā 咱的囡仔講大橋的故事，親像早 期台糖的 5 分仔車佮汽車佇橋頂做伙行，彼就是阮 uì 阿母 遐知 bat 的口述歷史。西螺大橋 bat 有鐵枝路佮公路共構？無錯規欉好好，可惜 1979 年鐵枝路的軌道 hőng 拆掉去矣。2003 年清明拄好拄著西螺大橋通車 50 週年文化節， 阮招阿母做伙去鬥鬧熱，佇橋頂散步、坐落來 lim 咖啡、 看藝術表演，感覺真趣味。",
    "paragraph_id": 480
  },
  {
    "title": "我聽著花開的聲：台語散文集",
    "author": "廖張皭",
    "text": "目 1 下nih 20 冬閣過去矣，2023 年 70 週年紀念，無 論經過偌久，離開故鄉的阮轉來，就親像紅嬰仔予阿母攬抱， hiah-nī-á安心、燒烙。行佇故鄉的土地，有 1 種跤踏實地 的感覺，無論是lim咖啡，ah是食車輪仔餅、看藝術表演， kán-ná 無hiah重要矣，重要的是咱佇遮，kám m̄是？2003 年寫 2023 年改寫 1 tsàm：蹔，踹、跺，用力踢或踏。",
    "paragraph_id": 481
  },
  {
    "title": "我聽著花開的聲：台語散文集",
    "author": "廖張皭",
    "text": "2 khian：掔，投擲、扔。3 piànn-lé-lōng：走來走去，急速離開。九二一大地動，是全台灣人的 1 場惡夢。",
    "paragraph_id": 482
  },
  {
    "title": "我聽著花開的聲：台語散文集",
    "author": "廖張皭",
    "text": "彼年 1999 年，我家己 1 个人蹛佇竹東，9 月 21 日彼 1 工我誠暗睏， 睏 kah 半 暝 仔，hiông-hiông 地 牛 翻 身， 天 地 tsùn kah giōng-beh píng 去，我予幌精神了後，目睭金金倒佇眠床 頂，聽著 1 樓灶跤 khi-khi-khok-khok，看房間頭殼頂彼 葩電火球仔幌來幌去 kán-ná giōng-beh 摔落來。",
    "paragraph_id": 483
  },
  {
    "title": "我聽著花開的聲：台語散文集",
    "author": "廖張皭",
    "text": "斯當時 阮嘛 m̄ 知愛走 ah 莫走？半暝三更我閣會當走去佗位？「 搖 kah hiah-nī 大力，m̄ 是咧滾耍笑。」我心內起煩惱，m̄ 知 厝內大細 kám 有要緊？Tann， 震 央 m̄ 知 佇 佗？Kám 有 造 成 啥 物 災 情？我 peh 起來，攑手電仔厝內滿四界 lau-lau 咧，好佳哉無啥物 損失。",
    "paragraph_id": 484
  },
  {
    "title": "我聽著花開的聲：台語散文集",
    "author": "廖張皭",
    "text": "我聽著外口 1 台 1 台車發動，hiong-hiong-kông- kông 駛離開社區，空氣中充滿不安。阮想 beh 趕緊佮厝裡 的人聯絡，發現電話、手機仔通訊全無去，心內起驚惶。「 若真正有 1 工，天 lap 落來、地 pit-pit 開，咱 beh 走去佗 位覕？",
    "paragraph_id": 485
  },
  {
    "title": "我聽著花開的聲：台語散文集",
    "author": "廖張皭",
    "text": "」 九二一大地動造成台灣誠大的災害，1 暝之間厝倒去、 大樓嚴重歪 tshua̍h，真濟人寶貴的性命無去，南投是上嚴 重的災區，阮故鄉雲林佇南投的隔壁，嘛受重傷，尤其是 草嶺山區大崩山，造成 2 个部落完全消失，20 外人 hőng 活埋。嚴重走山的結果，塗石斬斷溪水，tsiânn-tsò 1 个 面積 180 公頃、水深 50 米的「 新草嶺潭 」。",
    "paragraph_id": 486
  },
  {
    "title": "我聽著花開的聲：台語散文集",
    "author": "廖張皭",
    "text": "出入的路面 tsùn kah 碎糊糊，連草嶺大飯店嘛損害嚴重，甚至有 1 部 份建築倒去。草嶺舊名號做番坪仔坑，四箍輾轉攏是山，是 1 个典 型的碗公地形，海拔 uì 450 米到 1 千 750 米。",
    "paragraph_id": 487
  },
  {
    "title": "我聽著花開的聲：台語散文集",
    "author": "廖張皭",
    "text": "我閣會記 得第一擺去草嶺，是佇我國校仔的時，過年歇睏，阮坐屘 姑丈平常載菜的貨車後斗，沿路幌去草嶺，彼陣山路猶未 khōng 點仔膠，雖然車幌 kah 阮尻川 giōng-beh pit 爿，1 大陣囡仔沿路 uân-nā 耍 uân-nā 唱歌，猶原感覺真心適。",
    "paragraph_id": 488
  },
  {
    "title": "我聽著花開的聲：台語散文集",
    "author": "廖張皭",
    "text": "草嶺的地勢懸懸低低、彎彎 uat-uat，形成足特殊的景 觀，有真出名的美景：蓬萊水 tshiàng、斷崖春秋、kiā 壁 雄風、同心水 tshiàng、斷魂谷、田蛤仔石、奇妙洞、水 濂洞……。阮國中畢業 tsìn 前的公民訓練，就是去草嶺 kiā 壁這个石崁，真正是關公崁，去遐練膽、練體力、學習團 結合作有夠適合。",
    "paragraph_id": 489
  },
  {
    "title": "我聽著花開的聲：台語散文集",
    "author": "廖張皭",
    "text": "阮嘛 bat 1 个人騎家己拄食頭路趁錢買的 oo-tóo-bái，去斷崖春秋體會歲月的滄桑佮悲涼。戀愛的 時，招男朋友做伙去探訪會使佮美國大峽谷比 phīng 的斷 魂谷，做伙散步去同心水 tshiàng ǹg 望看會仝心袂，去水 濂洞……看大自然的傑作。買車了後，阮嘛 bat 招阿母去華 山、樟湖、草嶺風景區𨑨迌，彼陣車路已經不止仔大條矣。",
    "paragraph_id": 490
  },
  {
    "title": "我聽著花開的聲：台語散文集",
    "author": "廖張皭",
    "text": "2004 年 5 月初，阮翁仔某招阿母鬥陣來去草嶺行行 咧，這是阮佇大地動了，頭 1 擺去草嶺，想 beh tshiâu 揣 阮青春的跤跡，看陪伴我成長的草嶺變啥物形。阮 uì 斗六 經過桶頭，佇桶頭吊橋，阮看著 bué-ia̍h-á 復育的 khang- khuè 咧進行，嘛看著真濟在地人佇清水溪泅水，細漢囡仔 佇水邊、石頭邊褪腹裼耍水，人佇大自然中親像 1 幅美麗 的圖，充滿和諧佮歡樂。",
    "paragraph_id": 491
  },
  {
    "title": "我聽著花開的聲：台語散文集",
    "author": "廖張皭",
    "text": "濁水溪的水源頭之 1 清水溪，溪 水親像伊的名 hiah-nī-á 清氣，我想著唐朝詩人杜甫的詩句 「 在山泉水清，出山泉水濁 」，正港 1 sut-á 都無 m̄ 著。",
    "paragraph_id": 492
  },
  {
    "title": "我聽著花開的聲：台語散文集",
    "author": "廖張皭",
    "text": "阮來到草嶺大走山「 觀震台 」tsiam 眺 1 世界級大走山 奇景，九二一天地 tshia-pua̍h-píng，短短 15 秒，將山裡 的人家厝幌去 6 公里遠的所在，飛去雲林古坑佮嘉義梅仔 坑的交界，有人講笑 kā 號做 làng-káng2 山。",
    "paragraph_id": 493
  },
  {
    "title": "我聽著花開的聲：台語散文集",
    "author": "廖張皭",
    "text": "這項驚人的 走山記錄，予原來的斷崖春秋佮斷魂谷烏 iú 去，in 往過因 為崩山來產生，tann 嘛因為崩山來無去，m̄ 閣 in 猶原封存 佇我的記持中。百外年來草嶺有 4、5 擺大規模崩山的歷史，逐擺攏創 造出全世界有名的特殊景觀，大地動造成的新草嶺潭，是 台灣上大的天然湖。當逐家攏咧討論「 新草嶺潭 」的存廢， 講 kah 熱 phut-phut 的時，天公伯仔早就有伊的計畫。",
    "paragraph_id": 494
  },
  {
    "title": "我聽著花開的聲：台語散文集",
    "author": "廖張皭",
    "text": "水 利處評估新潭差不多有 10 外冬的歲壽，縣政府決定發展觀 光，嘛 lok 真濟錢落去。人千算萬算 m̄ 值得天 1 劃，新草嶺潭因為尾仔「 桃 芝 」、「 納莉 」風颱，嚴重塗 tshuah 流，湖的面積愈來愈 細， 水 ná 來 ná 淺。",
    "paragraph_id": 495
  },
  {
    "title": "我聽著花開的聲：台語散文集",
    "author": "廖張皭",
    "text": "阮 徛 佇 3 號 碼 頭， 聽 生 態 解 說 員 用 真端的的台語講潭水的變化，伊講著潭水 uì 50 外米深到 tann 賰 5、6 米的深度，伊手比遠遠的山腰，kā 阮講遐是 過去坐船遊湖 tsiūnn 船的 1 號碼頭。伊笑笑仔講出伊的感 慨：「 新潭是天公伯仔起造的，無幾年天公伯仔就 beh 收轉 去矣。」伊的話充滿哲理，我相信對這點伊有深深的體會。",
    "paragraph_id": 496
  },
  {
    "title": "我聽著花開的聲：台語散文集",
    "author": "廖張皭",
    "text": "根據專家表示，潭水真有可能佇今年中秋就焦了了。比日月潭大 2 倍的新草嶺潭，短短無 5 年就 beh 消失 去矣，青 lìng-lìng 的湖，像翡翠玉的色水，樹枝坦 khi、 坦橫佇 giōng-beh 消失去的湖區，白翎鷥飛過闊闊的浮洲， 有 1 種破 khih 的媠。本底予新潭淹 1 半 khah 加的關公崁， tsit-má 石 gám 閣全部看現現矣，看來天公伯仔真愛佮人滾 耍笑。",
    "paragraph_id": 497
  },
  {
    "title": "我聽著花開的聲：台語散文集",
    "author": "廖張皭",
    "text": "生態解說員講煞，招呼逐家去阿婆仔的tànn-á位小坐 １下，日頭赤iānn-iānn，來１杯酸酸、甜甜、冰冰、涼涼 的ò-giô3 是天大地大的享受。有人交關阿婆仔家己sīnn的 梅仔，beh紮轉去做等路。苦茶油、香菇、山粉圓，攏是草 嶺的名產。阿婆仔雖然有歲矣，跤手猶原真猛掠，精神嘛真 好，問伊平常生理好bòo？",
    "paragraph_id": 498
  },
  {
    "title": "我聽著花開的聲：台語散文集",
    "author": "廖張皭",
    "text": "伊笑笑仔講：「平常時仔無人客 來，拜六、禮拜tsiah有來做生理，pn̄g逐家的福氣，生理 閣袂bái。」阿婆笑微微的面模仔，樂暢的生活態度，真予 人感動，m̄-koh，伊滿面的皺痕，恬恬講出歲月的滄桑。草嶺風景區的觀光業 bat 誠 tshia-iānn，大地動、風 災了後，人沓沓仔袂記得伊昔日的風華，消失的人潮，拄 好予草嶺１个歇喘的機會，予伊恢復自然。",
    "paragraph_id": 499
  },
  {
    "title": "我聽著花開的聲：台語散文集",
    "author": "廖張皭",
    "text": "四界濟濟各種 的鳥仔 tsiuh-tsiuh 叫、bué-ia̍h-á、膨鼠、暗光鳥甚至是 蛇，kā 草嶺妝 kah 媠噹噹，鬧熱滾滾。轉去的路裡，阮看 著２隻 bā-hio̍h 自由自在佇天頂，展開 si̍t 股，飛出優雅的 姿勢。路邊的油桐花開 kah、媠 kah，m̄ 知啥人佇青色的 地毯頂頭，掖 1 iân 白 siak-siak 的雪。逐擺親近大自然，造化的力量攏予我深深感動。",
    "paragraph_id": 500
  },
  {
    "title": "我聽著花開的聲：台語散文集",
    "author": "廖張皭",
    "text": "華語 有１句話講「 人定勝天 」，彼種人 beh 佮天輸贏的心態，人 類唯我獨尊的 tshàng-tshiu 看現現，對造物者佮大自然無 尊重，反應出人的無知、khong-khám4 佮淺跤，不如台 語彼句俗語講「 人 gâu，天做對頭 」，有 khah 深的反省。人 kám 有需要假 gâu 向天挑戰？甚至認為家己比天 khah gâu？",
    "paragraph_id": 501
  },
  {
    "title": "我聽著花開的聲：台語散文集",
    "author": "廖張皭",
    "text": "我愛 peh 山，逐擺我徛佇山頂，我感受的 m̄ 是征服 彼粒山偌了不起，是 peh 山的過程，用堅強的意志拍贏家 己的軟 tsiánn，克服人攏 siàu 想 beh 安逸的爛性，我感覺 彼種情操真值得咱呵咾。徛佇山頂，我感覺人 hiah-nī-á 渺 小、性命 hiah-nī-á 有限，佮久長曠闊的宇宙相比，人是 hiah 卑微 5 。",
    "paragraph_id": 502
  },
  {
    "title": "我聽著花開的聲：台語散文集",
    "author": "廖張皭",
    "text": "啥物時陣咱人類願意謙卑面對家己，面對人世間的種 種，願意尊重任何性命親像家己的性命，了解佛家講的眾生 平等，佮萬物和諧鬥陣，人間會變做仙境，變新天堂樂園。2004 年寫 1 tsiam 眺：瞻眺，眺望。2 làng-káng：閬港，潛逃、開溜。3 ò-giô：愛玉。4 khong-khám：悾歁，狂妄、愚蠢、膽大妄為。5 卑微：pi-bî。",
    "paragraph_id": 503
  },
  {
    "title": "我聽著花開的聲：台語散文集",
    "author": "廖張皭",
    "text": "台灣行踏系列活動，其中 1 个足 siânn 人，來去紅頭 嶼巡禮，用雙跤環島、認 bat 紅頭嶼。彼是我久年恬恬囥佇 心內的 ǹg 望。幾冬前去紅頭嶼𨑨迌，轉來了後，一直 siàu 念紅頭嶼 的媠。Khóng 藍色的太平洋、日頭、山崙、大小天池……， 攏蹛入來阮心內。想 beh 揣時間閣去，suah 因為路頭遙遠， 加上無閒，tsua̋n 1 冬過 1 冬。",
    "paragraph_id": 504
  },
  {
    "title": "我聽著花開的聲：台語散文集",
    "author": "廖張皭",
    "text": "後來拄著疫病創治人，攏覕 tiàm 厝，m̄ 敢走遠路。這 kái 步 lián1 踅紅頭嶼，太平洋咧 kā 阮 ia̍t 手、呼喚，予阮心肝頭起 ngiau。若 m̄ 是 khang- khuè 無法度走閃，阮定著佮人做伙去。頂擺去紅頭嶼，阮佮大部份的遊客仝款，佇遐租 oo- tóo-bái，四界拋拋走。",
    "paragraph_id": 505
  },
  {
    "title": "我聽著花開的聲：台語散文集",
    "author": "廖張皭",
    "text": "1 大陣 oo-tóo-bái 騎過，tshò 人耳 的 ia̋n-jín 聲佮空氣汙染，摻遊客嘻嘻嘩嘩的聲，予原本安 寧、恬靜的天地，完全變款。過去，自在佇路裡散步的羊仔， 著生驚走去山崙仔 kiā 頂覕；平常倒佇路裡 onn-onn 睏的 大細隻豬仔，tann m̄-nā 危險閣睏袂落眠。在地人本底目 睭、耳仔，聽著、看著，攏是大自然的聲嗽。",
    "paragraph_id": 506
  },
  {
    "title": "我聽著花開的聲：台語散文集",
    "author": "廖張皭",
    "text": "慣勢生活佇 自然的人，予旅遊旺季窒倒街 2 的遊客按呢吵，kám tsih- tsài 會牢？阮若暝日予人按呢吵，恐驚會腦神經衰弱。想 beh 去紅頭嶼，佇無啥遊客的時陣。1 个人坐 tiàm 邊仔的涼亭仔，看天、看海，看海天相接紲，恬恬聽海湧 拍岸。據在太平洋的風，不時 siàn 過阮的面，長 lò-lò 的頭 鬃綴伊 iānn-iānn 飛。",
    "paragraph_id": 507
  },
  {
    "title": "我聽著花開的聲：台語散文集",
    "author": "廖張皭",
    "text": "予平常 siunn 嚴肅、紡 siunn ân 的 頭殼，小歇 1 下，就算 kan-nā gōng 神、gōng 神，佇遐坐 規晡，嘛是誠難得的清幽。猶會記得野銀部落傳統厝外口，有大粒石頭仔 tshāi 佇 草仔邊，徛懸懸、小可仔 khi-khi 的石頭，磨平平彼爿面向 大海。",
    "paragraph_id": 508
  },
  {
    "title": "我聽著花開的聲：台語散文集",
    "author": "廖張皭",
    "text": "原來彼是 beh 予尻脊骿 phīng 咧的石椅，誠巧的設 計，阮好玄去坐看覓，有影不止仔 sù-sī，符合人體工學， 予你坐久嘛袂腰痠背疼。阮坐佇遐，神神，看海、聽海， m̄ 甘離開。彼个位，坐過 1 代閣 1 代的 Tao，想像 in 佇遐 生活，面對的挑戰佮艱難。Tao 族語是「 人 」的意思。島嶼本底的名意思是「 人 的島 」。在地的蝴蝶蘭國際出名，tsua̋n 改名「 蘭嶼 」。",
    "paragraph_id": 509
  },
  {
    "title": "我聽著花開的聲：台語散文集",
    "author": "廖張皭",
    "text": "Ah 若台語「 紅頭嶼 」的稱呼，檢采是熱人黃昏 uì 台東看 過去，tshāi 佇海面彼粒有紅色人頭的島嶼。若坐船遠遠就 會當看著，佇開元港看閣較明，彼粒側面的人頭，lio̍h-á khiû-khiû 的 頭 毛、 飽 滇 的 額 頭、 下 頦 厚 厚、 鼻 仔 to̍k- to̍k、目睭深深，袂輸 1 个印地安人。",
    "paragraph_id": 510
  },
  {
    "title": "我聽著花開的聲：台語散文集",
    "author": "廖張皭",
    "text": "島上唯一的原住民，熱愛大海的 Tao，目睭不管擘金、 瞌咧攏會當感受海的存在，in 是上 bat 海洋脾氣的海人， 靠海、食海，予海攬抱，生活佇海裡，tsiânn-tsò 1 隻隻 飛烏、1 尾 1 尾人魚。海是 in 的靈魂，當然按怎看嘛看袂 siān。坐佇厝外，phīng 咧石椅，恬恬看天、看海的形影， 是浪漫的畫面佮想像。Tao 的生活佮傳統文化，佮飛烏文化剝袂離。",
    "paragraph_id": 511
  },
  {
    "title": "我聽著花開的聲：台語散文集",
    "author": "廖張皭",
    "text": "逐冬春 夏季節，出名的飛烏季，出海掠飛烏，遐是飛烏的故鄉。幾若百冬的生活歷練，智慧的結晶，Tao 發展出人佮自然 密切、和諧共存的永續關係。濟濟傳統的禁忌，tsiânn-tsò 環境資源永續的實踐。阮蹛的民宿佇野銀部落，遐有傳統聚落空間，嘛有現 代紅毛塗厝。民宿頭家是 1 个 Tao 少年，bat 去台東讀冊， 尾仔轉來部落。",
    "paragraph_id": 512
  },
  {
    "title": "我聽著花開的聲：台語散文集",
    "author": "廖張皭",
    "text": "伊 tshuā 阮去參觀 in 兜，in 阿爸、阿母蹛 的傳統厝，老大人足熱心 kā 阮紹介，厝內的空間佮家私 hām 日常生活。寒人的東北季風佮熱人的風颱 siunn tshàng-tshiu， 予 in 起造出彼種比塗跤低 1、2 米，排水好、冬天燒烙，熱 天涼的塗跤厝，無用 kah 半支鐵釘仔，足有特色。傳統厝 的建築，是在地工藝佮文化的展現。",
    "paragraph_id": 513
  },
  {
    "title": "我聽著花開的聲：台語散文集",
    "author": "廖張皭",
    "text": "Tao 強調共同勞動， 木材 uì 家族的林場鋸好、搬落山、運轉來，石頭 uì 海邊 1 粒 1 粒搬轉來，誠無簡單。起造 1 間傳統厝，無 10 冬上無 嘛愛 5 冬。Tann，真濟老大人猶原慣勢蹛傳統厝。彼是 in 對祖先 留落來傳統文化的堅持。部落 2 爿佮後壁種芋仔、番薯、 tai-á-bí3、淮山。若少年人就 khah 佮意現代紅毛塗厝。現 代文明當咧衝擊 Tao 族的傳統文化佮價值觀。",
    "paragraph_id": 514
  },
  {
    "title": "我聽著花開的聲：台語散文集",
    "author": "廖張皭",
    "text": "1970 年觀光 客登島到 tann，已經造成足大的環境汙染佮生態破壞。東清灣海邊 7、8 隻拼板船規排 tshāi 佇遐，黃昏的光 tshiō 佇 2 爿翹懸懸、底漆紅白相 lām 的船，有 1 種足媠 的特殊風情。過去 Tao 逐口灶上無攏有 1 隻按呢的木船， 機動船引進以後，沓沓仔就無人 kò 木船出海掠飛烏矣。較 早合力造船工藝佮掠魚共同分享的精神，全無去矣。",
    "paragraph_id": 515
  },
  {
    "title": "我聽著花開的聲：台語散文集",
    "author": "廖張皭",
    "text": "Tsit- má，船 tshāi 佇遐看媠，予遊客翕 siòng，付 5、6 百箍就 有機會坐木船出海𨑨迌。在地的作家 Syaman Rapongan4 真感慨，講規个島 嶼 kan-nā 賰伊佮 1 个 77 歲的朋友用木船咧掠飛烏 niâ。",
    "paragraph_id": 516
  },
  {
    "title": "我聽著花開的聲：台語散文集",
    "author": "廖張皭",
    "text": "伊 tshuā 後生做伙出海，佇暗暝四界烏 mà-mà 的大海，船 pue 插入海裡，聲波是 hiah-nī 響亮，hiah-nī 有性命力， 1 聲閣 1 聲。Uì 古早海洋的聲波，伊感受著濟濟去予現代 性放捒的心適。準講海湧是五線譜，飛烏跳出水面的彎弓 線，就是這對爸仔囝聯手彈奏心適興的樂章。",
    "paragraph_id": 517
  },
  {
    "title": "我聽著花開的聲：台語散文集",
    "author": "廖張皭",
    "text": "大天池入口對面，是無人看守的糞埽場，糞埽濟 kah 像山 hiah 懸，有烏色的車輪仔山、咖啡色的 bì-lù 矸仔山， 烏魯木齊。塗跤懸懸低低，逐步攏愛注神行。步道袂堪得 大自然 sńg-tn̄g，跤行出來的小路 khah 實在。有的所在 愛 giú 索仔，佇樹林 nǹg 來 nǹg 去，袂輸猴山仔 khàng 起 lih、跳落來。",
    "paragraph_id": 518
  },
  {
    "title": "我聽著花開的聲：台語散文集",
    "author": "廖張皭",
    "text": "紅頭嶼是火山島，大天池是火山口經過雨水沖積的高 山湖，到 tann 猶看會著焦柴 tshāi 佇水面的原始景觀，1 个 特別的忘憂森林。Tao 喙裡的大天池「DuWaWa」是懸山 的海，是祖靈棲息的禁地，阮嘛有 peh 起 lih 探訪。北爿倚 燈塔的小天池，路草無明顯，頂面的湖水，早就焦了了矣。佇中橫公路，遠眺野銀部落，佮彎彎 uat-uat 的海岸， 各種深淺色水的藍，佇目睭湠開。",
    "paragraph_id": 519
  },
  {
    "title": "我聽著花開的聲：台語散文集",
    "author": "廖張皭",
    "text": "沿路山坪，白色的百合 花，開 kah 媠噹噹。氣象觀測站佇上懸遐，無空汙、無光害， 暝時看滿天的星光 iānn-iānn，天光看日頭 uì 海裡跳出來， 攏是難得的幸福。東清灣是現代人痟跨年看日出，迎接 bâ-bū-kng 的好 所在。情人洞是天然蠔鏡窗，海湧久年侵蝕形成彎弓門， 嘛是足 hang tǹg 卡、翕 siòng 景點。",
    "paragraph_id": 520
  },
  {
    "title": "我聽著花開的聲：台語散文集",
    "author": "廖張皭",
    "text": "祕境藏佇蠔鏡窗裡， 礁岩佮洞穴減輕海湧 tshiâng-kuah 的力頭，m̄-koh，礁 岩猶原利劍劍。朗島祕境是天然的海蝕溝，日頭光佇深淺無仝的海， 幻化出各種色水的藍，天邊幾蕊雲 ang 陪伴，光影變化萬 千。印象派的畫家 thìng 好佇遮寫生規工 tah-tah，凡勢會 生出 1 幅 1 幅絕世媠圖，可惜我 m̄ 是畫家。東北角的雙獅岩，是海底火山活動佮久年的海蝕、風 化，形成的景觀。",
    "paragraph_id": 521
  },
  {
    "title": "我聽著花開的聲：台語散文集",
    "author": "廖張皭",
    "text": "看起來親像 2 隻獅仔覆佇遐相對 siòng。外海的軍艦岩，1 粒無人的小島，聽講生做 siunn 過頭 sîng 軍艦，二次世界大戰的時，bat 予美軍轟炸。遐海底生態豐 富，是浮水沬欣賞草丑仔魚的好所在。民宿主人阿強，tshuā 阮去海水、淡水交會的野銀冷泉 耍水、浮泅，幼幼的白沙仔，水質清清清，各種色水的魚 仔看現現，雖然生張無仝，仝款自在泅來泅去，媠 kah， 海底是另外 1 个世界。",
    "paragraph_id": 522
  },
  {
    "title": "我聽著花開的聲：台語散文集",
    "author": "廖張皭",
    "text": "遠遠海平面，佮天相 kap，親像 1 沿 1 沿 thah 起 lih 無仝的 khóng 藍。綴大海的韻律喘 khuì， 佇海裡的阿強像魚仔 hiah-nī 自在快樂。伊招阮去跳港， 阮 tùn-tenn 佇港墘，伊來來回回跳幾若擺予阮看，佇水裡 tann 頭 hiu，鼓勵阮勇敢跳落去。青青草原本底是硓𥑮石坪 5，塗肉肥，tsua̋n 生出 1 大 phiàn 的草仔埔，是欣賞日頭落海的好所在。",
    "paragraph_id": 523
  },
  {
    "title": "我聽著花開的聲：台語散文集",
    "author": "廖張皭",
    "text": "海面的老人 岩，親像 1 對相依相倚、予人欣羨的老翁婆。無青紅燈的紅頭嶼，阮愛伊的自然、樸實，唯一的環 島公路，kā 島上 6 个部落連起來，滿四界攏有無敵海景。椰油國小的運動埕，有 ná 海湧的低牆仔，看出去就是海， 司令台親像拼板船，古錐閣充滿 Tao 風格，是全島上媠的 校園，嘛是 IG tǹg 卡的景點。紅頭嶼媠 kah 無話講的海景滿滿是，親像玉女岩、雞 母岩 tō 足適合沉水沬。",
    "paragraph_id": 524
  },
  {
    "title": "我聽著花開的聲：台語散文集",
    "author": "廖張皭",
    "text": "夜探海坪，欣賞海洋景觀，攏因為 伊有上清氣的海佮豐富的海洋資源。自然美景佮 Tao 特殊 的文化，吸引濟濟遊客，ná 有家己的特色，ná siânn 人。觀光佮大自然的平衡，一直咧at手霸，全世界攏有這lō 問題，紅頭嶼的問題閣khah複雜，牽涉著傳統文化的流失。過去 Tao 永續經營的精神，保留當地的歷史文化佮自 然生態。後疫情時代，濟濟觀光客登島遊覽，少年人嘛洄 泅轉來，投入旅遊產業。",
    "paragraph_id": 525
  },
  {
    "title": "我聽著花開的聲：台語散文集",
    "author": "廖張皭",
    "text": "藏水沬、peh 山佮夜間導覽，種 種自然生態耍法，對環境的衝擊，嚴重的程度超過想像。在地耆老足感慨，1 寡轉來開店的少年 ná 渡鳥，東北季風 若開始透，m̄ 是出國度假，就是覕去蹛台灣島。Kám 是少年家對家己的土地、歷史、人文感情無夠 深？認同無夠？無理解 Tao 佮自然和諧共生的智慧，欠缺 對 Tao 佮對土地的疼心？Tann，是部落無仝世代進行深度 對話的時陣矣。",
    "paragraph_id": 526
  },
  {
    "title": "我聽著花開的聲：台語散文集",
    "author": "廖張皭",
    "text": "Syaman Rapongan 得獎感言控訴，現代科技入侵島 嶼、奪取資源，kám m̄ 是 1 種野蠻？伊希望叫醒迷失佇金 錢佮現代化生活利便的族人，甚至是放棄對抗核能廢料的 族人，ǹg 望 kā 族群的尊嚴揣轉來。阮 uì 紅頭嶼看著台灣 濟濟 tîng-tîng-tha̍h-tha̍h 的問題。文化磕挵 6 的傷痕佮記持，需要反省佮思考。",
    "paragraph_id": 527
  },
  {
    "title": "我聽著花開的聲：台語散文集",
    "author": "廖張皭",
    "text": "國民政府 khah 早佇紅頭嶼成立農場，kā phīng 在地人 khah 濟的 老芋仔佮重刑犯送送去，暗時有人偷偷仔 suan 去部落，kā 人搶物件，申訴嘛無人 tshap，1990 年壓霸農場總算裁撤。1980 年代，政府 kā 核廢料囥遐，kám 有問過 Tao 的意見？Kám 有經過 in 的同意？按呢壓迫人、欺負人，予阮感覺誠 見笑。",
    "paragraph_id": 528
  },
  {
    "title": "我聽著花開的聲：台語散文集",
    "author": "廖張皭",
    "text": "現代文明進步的台灣，kám 有予 Tao 較好的生活品 質？Kám 有予 in 1 條安全利便轉去的路？去紅頭嶼的飛行 機，逐工 kan-nā 有 12 到 16 航班，常在客滿訂無位。19 人座，細細隻的飛行機，袂輸掛 mòo-tà 的田嬰，佇天頂 tsìnn 風 7，雲霧綴冷風吹入來，跤底的大海 uì 空縫看現現， 坐 kah 阮心驚膽嚇。彼 kám m̄ 是在地人基本的交通需求？",
    "paragraph_id": 529
  },
  {
    "title": "我聽著花開的聲：台語散文集",
    "author": "廖張皭",
    "text": "咱的政府 kám 有要意？Kám 有重視？佇 民 主 國 家， 誠 濟 代 誌， 多 數 人 的 主 張 準 算。M̄- koh，咱 kám 有真正尊重 tsió 數的權益？Kám 有符合公 平、正義的原則？咱的語言、文化、教育、性別的平權， 認真想起來，閣有真長的路愛行。2023 年寫 1 步 lián：步輦，徒步、步行。2 窒倒街：that-tó-ke，到處都有、充斥四處。",
    "paragraph_id": 530
  },
  {
    "title": "我聽著花開的聲：台語散文集",
    "author": "廖張皭",
    "text": "貨物多到把整條街塞得滿 滿的，用來比喻東西非常多。3 tai-á-bí：秮仔米，小米。穀類。4 Syaman Rapongan：夏曼藍波安。5 硓𥑮石坪：lóo-kóo-tsio̍h-pênn，珊瑚礁坪。6 磕挵：kha̍p-lòng，碰撞。7 tsìnn 風：搢風，逆風。現代世界 kán-ná 1 个地球村，透過網路、媒體，咱會 當知影大細項代誌。",
    "paragraph_id": 531
  },
  {
    "title": "我聽著花開的聲：台語散文集",
    "author": "廖張皭",
    "text": "若需要親身出馬，飛行機坐咧，免幾 點鐘久隨到位矣。交通利便、交流頻繁，kán-ná 誠讚，m̄- koh，若某乜人 1 ah 是某 1 个所在發生代誌，像金融風暴 ah 是 傳染病，咱嘛袂使放外外。若問咱過去彼 2、3 冬按怎過的？答案逐家攏知知咧， 歹過、艱苦過、險險仔袂得過，有人不幸失去性命，tsiâu 去予 COVID- 19 致蔭的。",
    "paragraph_id": 532
  },
  {
    "title": "我聽著花開的聲：台語散文集",
    "author": "廖張皭",
    "text": "親像歷史上的瘟疫，武漢肺炎 uì 中國湠 kah 全世界去，連美國、歐洲嘛 suan 袂過。頭 1 冬， 媒體逐工咧報導：某乜國家有幾千人、幾萬人去 uè 著， 確診佮死亡的數目逐工咧 tshìng 懸，正港足驚人。",
    "paragraph_id": 533
  },
  {
    "title": "我聽著花開的聲：台語散文集",
    "author": "廖張皭",
    "text": "美國各 地大細間病院 giōng-beh tsih-tsài 袂牢，患者插插插，重 症確診者窒倒街，就算有鬥呼吸器，喘 khuì 猶原足食力 的，醫護人員無暝無日咧照顧病人，無閒 tshì-tshì，食 m̄- tsiânn 食、睏 m̄-tsiânn 睏，予人看 kah 足 m̄ 甘。",
    "paragraph_id": 534
  },
  {
    "title": "我聽著花開的聲：台語散文集",
    "author": "廖張皭",
    "text": "閣 khah 予人艱苦的是看著 1 个 1 个規身軀包 kah 密 tsiuh-tsiuh 的 工作人員，kā 不幸往生的人，相紲扛去埋佇 1 條閣 1 條看 無盡磅的坑溝。咱佇疫情 khah 平靜的台灣，阮仝款看 kah 心驚膽嚇 2 。M̄-koh，對阮身軀邊遐的 10 thóng 歲的囡仔來講，世 界的確診數，拄開始 kan-nā 換 1 聲 ha̋nn 足恐怖的。",
    "paragraph_id": 535
  },
  {
    "title": "我聽著花開的聲：台語散文集",
    "author": "廖張皭",
    "text": "檢采 囡仔人本底 khah 樂暢，下課仝款耍 kah、暢 kah m̄ 知人。彼陣，逐工掛喙罨、骨力洗手、記錄 2 擺體溫是阮的日常， 若有學生體溫 siunn 懸、身體無爽快，攏愛叫 in 緊轉去厝 歇睏。學生仔食晝愛用隔枋閘咧，囡仔嫌費氣費 tak，常在 無要無緊。第一線的導師，擔頭的壓力有夠大，皮無 penn khah ân 咧，病毒若湠開就害了了矣。",
    "paragraph_id": 536
  },
  {
    "title": "我聽著花開的聲：台語散文集",
    "author": "廖張皭",
    "text": "2021 年 5 月，咱台灣嘛搪著 COVID- 19 病毒湠開的危 機。為著預防社區感染，所有的學生囡仔改佇線頂上課， 囡仔人頭 1 táu 正港感受著去予 COVID- 19 包圍的滋味， 無常的跤步無張無持，行倚咱身軀邊矣！頭起先佇線頂佮老師、同學見面，猶囡仔性的國中生， 閣感覺誠趣味。",
    "paragraph_id": 537
  },
  {
    "title": "我聽著花開的聲：台語散文集",
    "author": "廖張皭",
    "text": "手機仔保持連線，ah 是電腦開幾若个視窗， 佇資訊海 bóng 踅 bóng 看，耍 kah 無閒 tshì-tshì。大人為 著生活，喙罨掛咧 tsiàu 常去上班趁錢。1 陣猴齊天，隨人 佇家己的厝裡咧變猴弄。",
    "paragraph_id": 538
  },
  {
    "title": "我聽著花開的聲：台語散文集",
    "author": "廖張皭",
    "text": "老師問問題回答袂出來，tshìn- tshái 送 1 个貼圖 ah 是 ia̍t 手，死豬 m̄ 驚滾水燙，袂 giàn tshap 你， 規 氣 tìnn-tshinn3 叫 m̄ 出 聲 回 應， 尾 仔 tsiah 烏白 tsuànn4 講 mài-khù5 臨時臨 iāu 歹去。",
    "paragraph_id": 539
  },
  {
    "title": "我聽著花開的聲：台語散文集",
    "author": "廖張皭",
    "text": "就算課上 kah 1 半，去開冰箱，食冰的、lim 涼的，ah 是腹肚枵 kah ná 聽 課 ná 食 泡 麵， 食 kah 窣 窣 叫、 芳 kòng-kòng、kòng- kòng 芳嘛 siânn 袂著老師、同學。學生囡仔早時仔愈睏愈 uànn，生活無正常，精神起來 嘛 siān-tauh-tauh、軟 kauh-kauh，無偌久就閣 sô 轉去 眠床睏矣。",
    "paragraph_id": 540
  },
  {
    "title": "我聽著花開的聲：台語散文集",
    "author": "廖張皭",
    "text": "若去予老師叫著，值班的好朋友緊 hiàm 伊回魂 huah 聲，激皮皮 tshìn-tshái 揣藉口，hàm-kuā-kuā6 的 理由 tsió-khueh7，定定嘛拄好腹肚疼走便所，齣頭有夠 濟。In 知影鏡頭佮 mài-khù 若關予好勢，就袂洩漏天機。齣頭變久嘛會 siān，新鮮感消失，變無 báng，賰關 佇 lông-á 內的孤單佮無聊。",
    "paragraph_id": 541
  },
  {
    "title": "我聽著花開的聲：台語散文集",
    "author": "廖張皭",
    "text": "開始 siàu 念佇學校的日子， khok-khok 問講當時會當轉去上課 。想 beh 實際佮囡仔 伴做伙開講、滾耍笑，想 beh 佇運動埕佮好朋友拍球、走 相 jiok，就算坐 tiàm 教室予老師罵，嘛 khah 贏佇厝無聊 kah 掠蝨母相咬。這幾年 tsió 囝化的情形真嚴重，厝裡大部份是孤囝、 孤查某囝，單親的家庭嘛袂 tsió，賰家己 1 个人佇厝，寂寞 稀微，鬱卒死無人。",
    "paragraph_id": 542
  },
  {
    "title": "我聽著花開的聲：台語散文集",
    "author": "廖張皭",
    "text": "Lông-á 內的鳥隻，ǹg 望有開闊的所在 thìng 好自由飛。全世界因為 COVID- 19 咧 tshia-pua̍h-píng，生活受 著誠大的影響。病毒好親像魔神仔化身，一直咧變形，快 速生湠。世界各國陸續研發出各種疫苗。M̄-koh，預防射 注 2 劑了後，仝款有人 uè 著，醫學界講是突破性感染。就算按呢，各國政府嘛是認真推捒注疫苗，希望增加保護 力。",
    "paragraph_id": 543
  },
  {
    "title": "我聽著花開的聲：台語散文集",
    "author": "廖張皭",
    "text": "2 劑、3 劑，1 段時間 tō 閣注 1 劑，短時間看袂出來身 體有啥 kò 樣，m̄-koh，誠濟人心內對一直注疫苗是 giâu 疑不安的。佇翕熱的亞熱帶，喙罨雖然艱苦掛，咱嘛是掛 kah 足好勢，m̄ 是驚 hőng 罰錢，是驚病毒變鬼變怪揣著 khang-phāng。咱到底愛掛喙罨掛 kah 啥物時陣？",
    "paragraph_id": 544
  },
  {
    "title": "我聽著花開的聲：台語散文集",
    "author": "廖張皭",
    "text": "相信真濟人佇心肝 內攏有疑問，總是佇佮人 tsih-tsiap 的時，無喙罨保護心驚 驚。病毒的威脅，到底當時會消失？世間人予 COVID- 19 舞 kah 袂輸阿婆仔 pha-tshia-lin8，阮無法度去想像：彼 2 冬咱若生活佇美國佮歐洲 ah 是日本，日子 beh 按怎過？佳哉，咱台灣的疫情算 khah 穩定。",
    "paragraph_id": 545
  },
  {
    "title": "我聽著花開的聲：台語散文集",
    "author": "廖張皭",
    "text": "雖然 tshím 頭仔，咱 嘛 bat 經過喙罨佮酒精無夠的階段，m̄-koh，咱誠緊克服 防疫物資欠缺的問題，免排隊排 kah 長 lò-lò。跤步徛在了 後，咱閣有才調 thang 送喙罨去外國 kâng 鬥跤手。為著 替歐美國家解決有錢 suah 買無喙罨，咱替 in tàu ki-hâi、 tshuân 材料。",
    "paragraph_id": 546
  },
  {
    "title": "我聽著花開的聲：台語散文集",
    "author": "廖張皭",
    "text": "咱用真心、盡全力 kā 世界上當咧受苦的人 鬥相共，m̄ 是 beh 展風神，嘛 m̄ 是想 beh 得著啥好處，全 然是對人的疼心。M̄ 甘目睭金金看人予病毒攻擊、受死亡 的威脅；m̄ 甘看人艱苦、看人失去寶貴的性命，咱咧盡咱 地球公民的責任。「Taiwan can help！」、「Taiwan is helping！",
    "paragraph_id": 547
  },
  {
    "title": "我聽著花開的聲：台語散文集",
    "author": "廖張皭",
    "text": "」 佇 電視看著布條頂面的英語，咱感覺誠光榮，心肝內嘛有做 1 个台灣人的驕傲。有影是幫助人上快樂，咱展現出咱的 價值佮自信。長期以來，咱台灣想 beh 佇世界佮人徛起、 佮人交陪做朋友、建立邦交，suah 因為中國的關係，拄著 tîng-tîng-tha̍h-tha̍h 的困難。這擺，因為咱無私的付出， 全世界攏看著台灣，知影咱是值得信任的好朋友。",
    "paragraph_id": 548
  },
  {
    "title": "我聽著花開的聲：台語散文集",
    "author": "廖張皭",
    "text": "咱 beh 買疫苗買無的時，歐洲的 Lia̍t-tiū-bâ9、Tsia̍p- khik10 攏 beh 送疫苗予咱，就算中國 tshiàng 聲阻擋，in 嘛堅心 beh 幫助咱。日本閣 khah 免講，代先送 AZ 過來， 閣一直 kā 咱佇 311 的捐款佮救援行動記牢牢，有機會就講 beh 報答咱的恩情。拄著困難的時，逐家互相鬥跤手，是 世間上媠的風景。",
    "paragraph_id": 549
  },
  {
    "title": "我聽著花開的聲：台語散文集",
    "author": "廖張皭",
    "text": "本底 2020 年 beh 舉辦的東京奧運，因為 COVID- 19 來延期。各國選手仝款愛冒著感染的風險，坐飛行機去日 本參加比賽。前後愛隔離幾若工，對選手的精神佮體力來 講，攏是 1 个 kài 大的折磨佮考驗。咱台灣 suah 得著有史 以來上好的成績，金牌、銀牌、銅牌攏 tsiâu 有。面對體育界，世界一粒一的gâu人，咱的選手無咧 驚。",
    "paragraph_id": 550
  },
  {
    "title": "我聽著花開的聲：台語散文集",
    "author": "廖張皭",
    "text": "尤其是 19 歲的少年林昀儒，kioh-siàu足好。佮phi̋n- phóng11 球王、前球王對削，展出來的氣魄，予全世界的人， 目睭攏金起來。伊若繼續拍拚，tsiânn-tsò世界第一是早慢 的代誌。Ah若羽毛球球后戴資穎，逐場比賽攏誠精彩，雖 然無提著冠軍，m̄-koh，伊的運動精神佮態度，得著濟濟 pho̍k-á聲，顛倒彼个提著金牌的對手贏kah足無光彩！",
    "paragraph_id": 551
  },
  {
    "title": "我聽著花開的聲：台語散文集",
    "author": "廖張皭",
    "text": "閣有孤星莊智淵，伊佇比賽場的形影「1 个人的武林 」 不止仔予人感動，堅持 1 世人的趣味、價值 hām 傳承，是 hiah-nī-á 無簡單。看著郭婞淳 kā 重 khok-khok 的石碾輕 輕鬆鬆夯起來，無像其他的選手面仔 phû 青筋、咬牙切齒。阮目睭仁展 kah 大大蕊，因為看著伊的面彼時竟然有 bâ- bún-á 笑。阮誠好玄，平常時仔是愛按怎訓練，tsiah 有法 度達到彼款境界？",
    "paragraph_id": 552
  },
  {
    "title": "我聽著花開的聲：台語散文集",
    "author": "廖張皭",
    "text": "閣有真濟選手，in 的表現攏誠值得呵咾，成功的背後， 有濟濟予人感動的故事。東京奧運選手的金言玉語，thìng 好寫落來，tsiânn-tsò 咱上好的人生教材。陪伴咱歇熱防 疫鬱卒佇厝裡的學生囡仔，kā 頭殼頂的烏雲 pué 走，鼓勵 咱勇敢、樂暢、自信面對各種的困難佮挑戰。",
    "paragraph_id": 553
  },
  {
    "title": "我聽著花開的聲：台語散文集",
    "author": "廖張皭",
    "text": "人講「危機就是tsuán機」，COVID-19 kā世界舞kah tshia-pua̍h-píng，m̄-koh kā世界舞kah tshia-pua̍h-píng 的 kám kan-nā COVID- 19 ？",
    "paragraph_id": 554
  },
  {
    "title": "我聽著花開的聲：台語散文集",
    "author": "廖張皭",
    "text": "地球暖化引起極端氣候、氣 溫 hām 海岸線一直咧 tshìng 懸、咱 suh 的空氣 hām lim 的水汙染 kah 誠嚴重，濟濟的問題親像 1 大綰的肉粽綰， kám 有 khah 輸 COVID- 19 ？世界各地的科學家 kā 咱警告講：「 地球的溫度若無趕 緊降落來，thìng 候溫度 tshìng kah siunn 過頭懸，恐驚 時到，咱全世界所有的人，攏活袂落去。",
    "paragraph_id": 555
  },
  {
    "title": "我聽著花開的聲：台語散文集",
    "author": "廖張皭",
    "text": "」世界氣候變遷會 議，m̄ 知已經開過幾 táu 矣。巴黎氣候協定各國政府約束 beh 儉電減碳 12，到 tann 猶原看無啥物成績。溫室氣體效 應，已經火燒目眉，袂當閣 tshiân 延矣。各種研究顯示，咱人飼海量的牛、羊、豬、雞來做食物， 是地球發燒上主要的原因。畜牧業產生的溫室氣體，超過 全世界所有交通工具的排放量，所以上 kài 有效的辦法就是 減食肉，若規氣莫食肉，降溫的效果閣愈明顯。",
    "paragraph_id": 556
  },
  {
    "title": "我聽著花開的聲：台語散文集",
    "author": "廖張皭",
    "text": "研究進 1 步指出全人類若攏改食植物性飲食，根本 無人會枵腹肚。M̄-koh 真可惜，咱人 kā 糧食提去飼動物 tsiah 閣來食動物，致使有濟濟的人枵飢失頓。Tann 是咱人類面對未來愛做出選擇的關鍵時刻。改變 世界 uì 咱改變咱家己開始。M̄ 知你 kám 願意佮阮做伙來採 用植物性飲食？試看覓，你袂損失啥，顛倒予你的身體閣 khah 康健、精神閣 khah 飽滇 ooh！",
    "paragraph_id": 557
  },
  {
    "title": "我聽著花開的聲：台語散文集",
    "author": "廖張皭",
    "text": "2022 年寫 1 某乜人：bóo-mí-lâng，某人。表示不知道其姓名或不方便講明的人。2 心驚膽嚇：sim-kiann-tánn-hiannh，心驚膽顫 。3 tìnn-tshinn：佯生，裝蒜。罵人假糊塗。4 tsuànn：炸，引申為胡說八道。5 mài-khù：放送頭，麥克風。源自日語マイク (maiku)。6 hàm-kuā-kuā：荒唐、荒誕、誇張、離譜。",
    "paragraph_id": 558
  },
  {
    "title": "我聽著花開的聲：台語散文集",
    "author": "廖張皭",
    "text": "7 tsió-khueh：少缺，不缺、多得很。多用在反詰口氣。8 pha-tshia-lin：拋捙輪，翻跟斗。9 Lia̍t-tiū-bâ：立陶宛。10 Tsia̍p-khik：捷克。11 phi̋n-phóng：乒乓，桌球。發音借自日語「ピンポン」(pinpon)。12 儉電減碳：khiām-tiān-kiám-thuànn，節能減碳。2023 年 4 月 22，拜六。",
    "paragraph_id": 559
  },
  {
    "title": "我聽著花開的聲：台語散文集",
    "author": "廖張皭",
    "text": "台北，gâu 早，佇大安森林公 園散步，平常時仔阮罕得行跤到。這回，阮專工 liōng 早來， thìng 好沓沓仔行、斟酌聽台北的喘 khuì 聲。公園內面有 1 寡民眾咧拍太極拳、練氣功，有人牽狗仔咧行跤花，運動 兼 tháu-pàng 平常累積的壓力，予人佮狗小輕鬆 1 下。嘛 有家己 1 个人，坐 tiàm 樹仔跤的公園椅仔注神看冊，享受 難得的恬靜。恬靜佇繁華的台北城，足稀罕的。",
    "paragraph_id": 560
  },
  {
    "title": "我聽著花開的聲：台語散文集",
    "author": "廖張皭",
    "text": "市區不時 滿四界 tsiâu-tsiâu 人，tshò 人耳的車聲、人聲嘻嘻嘩嘩， kán-ná 1 鼎滾水沖沖滾。無愛 tshap 101 摩天大樓，就算伊懸 kah thàng 天， 人行 kah 佗攏看會著伊。往過，不管蹛佇信義區吳興街， ah 松山的虎林街，歇睏日阮攏拚 uì 郊區去。我愛 peh 山、 愛花蕊草木、愛親近大自然，大自然親像有神奇的力量， 總是安搭咱的心。",
    "paragraph_id": 561
  },
  {
    "title": "我聽著花開的聲：台語散文集",
    "author": "廖張皭",
    "text": "Suh 1 喙新鮮的空氣，恬恬看微微仔笑 的花蕊，聽各種鳥隻唱歌詩。有時合奏，有時獨唱，袂輸 是和諧的交響曲。有時幾若个響亮的懸音，kán-ná phùn 去十三天外，有時低音、懸音變化多端，鬧熱 kah，有時 kan-nā 1 个 giú 長的單音，嘛心適 kah。欣賞大自然的媠 聲，心情坐清，一切紛擾攏恬靜落來，按呢，咱就閣有勇 氣佇虛華的都市拍拚。徙去新北市蹛，就khah罕得來台北行踏。",
    "paragraph_id": 562
  },
  {
    "title": "我聽著花開的聲：台語散文集",
    "author": "廖張皭",
    "text": "這回，有 重要的任務，離集合的時間閣有tsiânn點鐘，阮四箍輾轉 踅踅lau-lau咧。行到生態池，看著幾若隻袂認得的鳥仔 歇tiàm樹ue，阮siàu想beh kā咱台灣的鳥仔名揣轉來。告示牌頂懸講有足濟款鳥仔佇遮生湠，有我khah熟似的鳥 仔，親像長尾山娘仔、花仔和尚、紅尾伯勞仔。M̄-koh， tsiâu覕kah無khuàinn影。",
    "paragraph_id": 563
  },
  {
    "title": "我聽著花開的聲：台語散文集",
    "author": "廖張皭",
    "text": "幾隻白翎鷥，長lò-lò的鳥仔 跤，徛咧水裡，黃黃的喙pe，m̄知lo啥蟲thuā咧食。我的 頭殼浮出 1 排白翎鷥佇嘉南平洋的田園佮溪邊自在咧飛的畫 面。M̄知遮的都市鳥仔，佇這 1 大phiàn公園生湠、討食， 日子kám有khah涼勢、khah快活？細漢的時，阿母教阮唱：「 白翎鷥 tshia 畚箕，tshia kah 溝仔墘，跋 1 倒，抾著 1 sián 錢。",
    "paragraph_id": 564
  },
  {
    "title": "我聽著花開的聲：台語散文集",
    "author": "廖張皭",
    "text": "」唸謠趣味 kah， 到 tann，阮猶原記 kah 足明。白翎鷥展開 si̍t 股飛，曾經是 咱台灣庄跤媠 kah 無比止的記持。後來咱的土地、自然環 境，予農藥佮工業汙染、毒害，塗跤揣無蟲好食，溪裡魚仔、 蝦仔嘛攏死死去，puh 泡、濁濁、烏烏、臭 mi-moo，棲 地改變佮破壞，白翎鷥當然 bua̋i 閣來矣。連白翎鷥都無 -- 去的土地，kám 猶閣是咱穩心仔蹛的樂園？",
    "paragraph_id": 565
  },
  {
    "title": "我聽著花開的聲：台語散文集",
    "author": "廖張皭",
    "text": "佳哉，社會大眾的環保意識 ná 來 ná 懸，政府嘛鼓勵 發展有機農業，開始注重生態保育，親像石虎、紫斑蝶、 Sa-khuh-lah-má-suh1、火金蛄復育，攏有好的成果。逐 家沓沓仔知影環境永續 hām 防止野生動物滅絕的重要性。你 kám 知 kan-nā 20 世紀就有 500 外種陸地動物滅 絕？Kám 知現此時有幾若萬的物種 kiōng-kiōng-beh 無 去？",
    "paragraph_id": 566
  },
  {
    "title": "我聽著花開的聲：台語散文集",
    "author": "廖張皭",
    "text": "世界野生動物基金會進行生物多樣性研究指出：「 地球 有 6 成的野生生物，佇 50 冬內無 -- 去，若按呢繼續落去， 濟濟物種的生存攏會受威脅，包括咱人類。」遐的生物消失 kah tsiah 驚人，這个趨勢對咱逐家攏是危機。因為咱活佇 1 个逐款物種相黏蒂帶 2、互相依存牽挽的世界，每 1 个性 命的處境，m̄ 管性質按怎，攏佮其他的性命密切關連。",
    "paragraph_id": 567
  },
  {
    "title": "我聽著花開的聲：台語散文集",
    "author": "廖張皭",
    "text": "Ná 來 ná 濟的研究佮證據顯示：增加動物肉類生產佮 消費是失去生物多樣性的主要原因。Tsit-má，地球倚 4 成 的地皮，已經 hőng 轉做畜牧活動，快速毀滅自然生態系統 佮生物棲地。人類用大型的 ki-hâi，無惜一切代價剝削、 開發，大台怪手 khat 落去，規 phiàn 樹林、山崙仔 thǹg kah 光 liù-liù，所有的生態 tsiâu 破壞了了。",
    "paragraph_id": 568
  },
  {
    "title": "我聽著花開的聲：台語散文集",
    "author": "廖張皭",
    "text": "雨小可落咧，脆弱、敏感的塗，隨予水 kuah 去，土壤 tsua̋n 流失。搪著風颱落大雨，全部予大水 tshiâng 去，造 成塗 tshuah 流、崩山，人的性命、財產目 1 nih 綴咧烏 iú 去。造成的災難 kám 會當攏捒予天災、人無代？人類為著食，飼大量的動物，付出的代價窒倒街。",
    "paragraph_id": 569
  },
  {
    "title": "我聽著花開的聲：台語散文集",
    "author": "廖張皭",
    "text": "水 佮 能 源 先 莫 講， 恁 kám 知 1 塊 牛 肉 口 味 的 hām-bah- kap3，上無愛損失 3 塊 tha-thá-mih4 大的熱帶雨林？大量 的科學研究證明：畜牧業是 tshò 森林、土壤退化、水汙染 佮地球暖化的罪魁。人類為著滿足食的欲望，逐冬刣死幾若百億的動物， 這是現此時咱人所做的代誌，是歷史上空前的大屠殺。",
    "paragraph_id": 570
  },
  {
    "title": "我聽著花開的聲：台語散文集",
    "author": "廖張皭",
    "text": "按 呢講，檢采有人聽著誠刺鑿，感覺 gāi-gio̍h，有人凡勢會 起毛 bái，見笑轉受氣。阮無責備任何人的意思，kan-nā kā 事實講出來 niā-niā。Bak血的真相，予人 1 iân 1 iân包裝kah媠款、清氣相。M̄-koh，鴨卵密密嘛有khang，酷刑代親像紅目石獅5 hőng iah-iah開，咱kám beh閣tìnn-tshinn假m̄知？1 聲m̄知 萬項無代？",
    "paragraph_id": 571
  },
  {
    "title": "我聽著花開的聲：台語散文集",
    "author": "廖張皭",
    "text": "咱真正無法度想像人類對待動物有偌殘忍？你 kám 知 工業化養殖偌 gâu 利用空間、偌 gâu tiak 算盤？6 萬隻雞母 kheh 佇 300 坪 8 層密 tsiuh-tsiuh 袂過風 的隔枋監獄內，kheh kah giōng-beh 袂喘 khuì，互相放 屎佇對方的身軀。若遐的袂曉生卵、食了米的雞鵤仔 6，無 經濟效益 tsua̋n hőng 當做糞埽㧒捔。",
    "paragraph_id": 572
  },
  {
    "title": "我聽著花開的聲：台語散文集",
    "author": "廖張皭",
    "text": "逐冬，全世界有 70 億隻雞鵤仔，拄出世就 hőng 擲去輸送帶活活絞碎。德國作家Karen Duve講：「逐隻活落來的雞母，攏 有 1 隻死去的雞鵤仔陪葬。」聽著實在予人傷悲。牛嘛無好 kah佗，hőng關佇狹閣lah-sap的環境。用殘忍的手段， 予牛母一直有身、生囝，全無帶念母仔囝分離的痛苦，kā 拄出世的牛仔囝掠走，天地為伊所設的牛奶，連 1 喙嘛無伊 的額。",
    "paragraph_id": 573
  },
  {
    "title": "我聽著花開的聲：台語散文集",
    "author": "廖張皭",
    "text": "霸占牛仔囝 beh 食的牛奶，kā 牛母當做生奶的機器， 予 in 受奶腺炎折磨，艱苦過一生。這是咱人類所做的代誌，換 1 个立場想，咱若是遐的 動物，咱 kám 甘願？我細漢時，有 1 擺看著阿姆掠 1 隻雞公，囡仔人 m̄- bat 閣好玄，問伊掠雞 beh 創啥，阿姆講：「 立冬補冬！」 為著 beh 燖補予厝裡的人食，伊 1 个人 khû 佇埕尾 phòng- phù-á7 跤刣雞。",
    "paragraph_id": 574
  },
  {
    "title": "我聽著花開的聲：台語散文集",
    "author": "廖張皭",
    "text": "驚雞仔飛走去，用索仔 kā 雞跤縛咧，閣 kā 雞 si̍t 倒拗，紲落 uì 頷頸仔遐開始 tshuah 毛，雞仔著生 驚，驚 kah 咯咯叫、直直 lìng、疶青屎。我驚 kah 規身軀起雞母皮。看阿姆菜刀攑起來，我目 睭 kheh ân-ân 無夠，閣用手蹄仔閘起來，夭壽 ooh—— 疼，我的頷頸嘛親像予彼支刀仔 liô 著。",
    "paragraph_id": 575
  },
  {
    "title": "我聽著花開的聲：台語散文集",
    "author": "廖張皭",
    "text": "原本活跳跳的雞 公，血隨 tsuānn kah 規塗跤，袂輸命案現場，我 m̄ 敢閣 看落去。凡勢因為按呢，大漢了後，阮真自然選擇食素食， bua̋i 食動物的肉。Khah 使講若愛你為著食，親手刣死動物，ah 是目睭 金金看動物 hőng 刣死，大部份的人攏會躊躇、m̄ 甘，無， 規氣莫食準煞。",
    "paragraph_id": 576
  },
  {
    "title": "我聽著花開的聲：台語散文集",
    "author": "廖張皭",
    "text": "M̄-koh，suah 對工業化養飼、虐待佮屠殺 激恬恬，kám 想講規个世界攏按呢生，我 1 个人閣會當按 怎，規氣假 m̄ 知，無 beh 去想飯桌仔頂的佳餚 uì 佗來？",
    "paragraph_id": 577
  },
  {
    "title": "我聽著花開的聲：台語散文集",
    "author": "廖張皭",
    "text": "台灣議會之父林獻堂先生，佇《 環球遊記 》寫著伊參 訪美國 Chicago 屠宰場的經過，目睭看著、耳仔聽著動物 赴死的時，工人用 tshuê-á ná 趕 ná huah，牛 sut-á sut kah tiuh-tiuh 疼，動物仝款 tùn-tenn m̄ 肯行，哭聲悲慘、 吱吱叫、哀哀吼。有 10 工 tah-tah，林 sènn 講伊 m̄ 敢食 1 喙肉。",
    "paragraph_id": 578
  },
  {
    "title": "我聽著花開的聲：台語散文集",
    "author": "廖張皭",
    "text": "現代工業化、大量生產，濟濟的消費者凡勢顧食豬肉， m̄-bat 看過豬行路，刣豬的恐怖閣 khah 免講，全 hőng 掩 崁牢咧，聽袂著、看袂著，按呢消費者 tsiah 吞會落去。Bí-thoh-sù8 的主唱 Paul McCartney 有 1 句名言：「 屠宰 場若有玻璃牆，逐个人攏會是素食主義者。」 幾冬前，新聞有報 1 个老農夫佮牛的故事，真濟人攏 感覺足感心的。",
    "paragraph_id": 579
  },
  {
    "title": "我聽著花開的聲：台語散文集",
    "author": "廖張皭",
    "text": "有 1 个老阿公仔，因為有歲矣，無才調閣 照顧過去替伊犁田的牛，姑不而將決定 kā 牛送走。阿公 揣著 1 个予伊的牛安養天年的所在，歡歡喜喜送伊出門， hām 嫁查某囝相 siâng。牛頷頸結彼 lō 媠媠的大紅綵 tsiű- tsiú，佮伊大大蕊的牛目睭誠 sù-phuè，古錐 kah。伊目 屎含咧目墘，行袂開跤，掠阿公金金 siòng，足 m̄ 甘的款。",
    "paragraph_id": 580
  },
  {
    "title": "我聽著花開的聲：台語散文集",
    "author": "廖張皭",
    "text": "彼隻牛 ànn 頭，親像咧 kā 阿公說多謝，閣 kán-ná 咧 kā 阿 公 sai-nai。阿公的手佮以早仝款，閣 1 擺寬寬仔 tah 佇牛 的身軀挲捋，阿公 kā 牛惜惜咧，講會揣時間去看伊。了後， 牛 tsiah 肯沓沓仔綴人行。佇阿公的心肝內，彼隻牛是伊放 袂落心的親人，伊永遠的做穡伴。Khah 早農業社會，牛替咱拖車、犁田，佮咱做伙生 活。彼个時陣，做穡人攏足疼惜牛。",
    "paragraph_id": 581
  },
  {
    "title": "我聽著花開的聲：台語散文集",
    "author": "廖張皭",
    "text": "我會記得做囡仔的時， bat 坐過阿伯的牛車去柑仔園𨑨迌，bat 牽牛 lim 水、飼牛 食草。嘛 bat 看過牛使性地、起豹飆，牛起跤 lōng，主人 綴咧後壁 jiok，緊張 kah，阮無膨風騙人 lah。彼陣囡仔人 若無認真讀冊，大人會按呢教示：「 無，你大漢是 beh 抾牛 屎 nih？」彼个樸實的時代已經過去矣，tsit-má 少年家若 聽著這，掠準阮是咧講 báng-kah。",
    "paragraph_id": 582
  },
  {
    "title": "我聽著花開的聲：台語散文集",
    "author": "廖張皭",
    "text": "阮 bat 聽過：有序大人 約束序細，愛囝孫袂當綴人食牛肉。檢采是 khah 早厝裡做 穡，帶念牛的恩情，m̄-tsiah 按呢要求，是講囝孫仔有遵守 無，公媽嘛管袂著矣。動物有智力佮情感，人類慣勢準無看著。動物佮咱人 感受愛佮痛苦的能力無精差，唯一的差別是動物艱苦無 tè 講。愈來愈濟人了解這點，所以關心動物、愛動物、替動 物發聲的人 ná 來 ná 濟。",
    "paragraph_id": 583
  },
  {
    "title": "我聽著花開的聲：台語散文集",
    "author": "廖張皭",
    "text": "2021 年 154 隻露西亞藍貓彼類名貴的貓仔，因為非法 走私，農委會防疫檢疫局無參無詳 kā 貓仔處死。動保團體 佮濟濟民眾足倒彈，phì-siùnn9 遐的人員頭殼死丁丁、袂 變竅。百外條無辜的性命 tsua̋n 無 -- 去，予人誠 m̄ 甘。為 著利益，為非 sám 做的 kám 是人？貓仔 kám 家己坐船偷 走來的？是按怎貓仔食死罪？「 烏狗偷食，白狗受罪 」閣 添 1 例。",
    "paragraph_id": 584
  },
  {
    "title": "我聽著花開的聲：台語散文集",
    "author": "廖張皭",
    "text": "農委會 pué-huē10 講：「 貓來源不明、無檢疫，疫 病的風險 siunn 懸。」逐家猶原聽袂落去，有人氣 kah 佇 蔡總統的面冊留字抗議。「 人插花、伊插草。人抱嬰、伊抱狗。人未嫁、伊先走。人坐轎、伊坐畚斗。人睏紅眠床、伊睏屎礐仔口。」彼是 日本時代留落來的唸謠，kā 阿本仔 king-thé11，講咱是無 仝國的。Uì 唸謠看著向時現代化的日本人早就 kā 狗當做寵 物、動物伴惜命命。",
    "paragraph_id": 585
  },
  {
    "title": "我聽著花開的聲：台語散文集",
    "author": "廖張皭",
    "text": "現代人有影愛貓、愛狗，有的親像疼囝仝款。阮因為 機緣，搪著 1 隻流浪狗。Tshím 頭仔，阮 hām 伊 kā 話講 kah 足白的：「 日時阮去上班，愛家己乖乖 tiàm 厝，袂當 烏白吠去吵著厝邊。上重要的，愛綴阮食素食。若 beh 佮 阮鬥陣生活，愛遵守約束。」經過 1 段時間觀察，伊 m̄-nā 做 kah 到， 閣 歡 喜 甘 願。",
    "paragraph_id": 586
  },
  {
    "title": "我聽著花開的聲：台語散文集",
    "author": "廖張皭",
    "text": "阮 嘛 tsiàu 品 tsiàu 行， 去 替 伊 登記、囥晶片。伊乖 kah、古錐 kah，不時笑笑咧看阮。Tshuā 伊去 peh 山，伊歡喜 kah 走代先，看阮無綴著，伊 停佇頭前等，等無隨翻頭轉來揣阮，正港巧 kah。若聽著 阮咧叫，隨 tsông 來阮的面頭前。素食予伊身體健康、精 神飽滇，毛色媠 kah，看起來少年 kah 有賰。",
    "paragraph_id": 587
  },
  {
    "title": "我聽著花開的聲：台語散文集",
    "author": "廖張皭",
    "text": "歇睏日，阮 若 beh 出去，會當 tshuā 伊去的所在，m̄-bat kā làu-kau 去。伊的目睭 tîng-sûn 媠 kah。貪食，是伊唯一的缺點， 伊常在身軀坐 thîng-thîng，拜託阮 kā 物件分伊食。照顧 伊的歲月，阮學著足濟功課，予阮知影反省、認錯，教阮 按怎愛佮被愛，予阮濟濟的安慰佮鼓舞，予阮 tsiânn-tsò 1 个閣 khah 好的人。",
    "paragraph_id": 588
  },
  {
    "title": "我聽著花開的聲：台語散文集",
    "author": "廖張皭",
    "text": "佮伊做伙生活，看伊老 kah 行袂去，受 身苦病疼折磨。伊離開世間，阮艱苦 kah。有伊陪伴的彼 段日子，糖甘蜜甜，無人會當代替。濟濟厝裡有寵物的人，講著失去動物伴的心情，艱苦 kah 目屎流、目屎滴，原來逐个攏仝款 m̄ 甘。攏 uì 動物遐 得著心靈解鬱，彼種充滿愛的能量，無法度形容。",
    "paragraph_id": 589
  },
  {
    "title": "我聽著花開的聲：台語散文集",
    "author": "廖張皭",
    "text": "動物予咱滿滿的愛，就算佇外口 khang-khuè 閣 khah 艱苦，動物溫柔的安慰，予咱相信 khah 大的困難嘛無啥。濟濟的人講著貓仔經、狗仔經，目睭神攏光起來，sian 講 就講袂煞。現代人飼寵物五花十色百百款，蛇、豬、兔仔、 龜……攏有。不而過，阮真 oh 理解，有人分享古錐的雞仔、羊仔 siòng 片，翻頭隨食雞腿、羊肉爐食 kah 咂咂叫。",
    "paragraph_id": 590
  },
  {
    "title": "我聽著花開的聲：台語散文集",
    "author": "廖張皭",
    "text": "是按怎厝 裡的寵物是心肝仔寶貝，食其他的動物，無 1 句歹勢？《 為動物請命 》彼本冊內面講：「 同情、尊重、善待動 物，是咱人類袂當走閃的道德義務。是每 1 个文明社會應 該拍拚的方向。」伊指出咱人佇食、穿、用佮娛樂背後，予 動物按怎受苦。伊用科學證明佮道德論述，1 條 1 條駁斥 12 殘害動物的理由。",
    "paragraph_id": 591
  },
  {
    "title": "我聽著花開的聲：台語散文集",
    "author": "廖張皭",
    "text": "因為無尊重動物的性命，濟濟動物 hőng 苦毒、被殺害，包括實驗、走私佮休閒式拍獵、釣魚、鬥牛、 馬戲團。往過，Se-pan-gâ 鬥牛，予人當做傳統節慶、文化、 觀光。音樂佮現場的人攏熱 phu̍t-phu̍t，kán-ná 誠心適的 款。Tsit-má，愈來愈濟人感覺按呢足無妥當，siunn 酷刑、 siunn 過頭殘忍。馬戲團的表演，仝款嘛是對動物的虐待。人 kám 有權利按呢對待動物？",
    "paragraph_id": 592
  },
  {
    "title": "我聽著花開的聲：台語散文集",
    "author": "廖張皭",
    "text": "《 奶牛陰謀：袂使講的祕密 》分析畜牧業對環境的破 壞，比石化業 khah 嚴重，而且造成大量的溫室氣體。人飼 海量的牛、羊、豬、雞是地球發燒的主因。若 beh 解決地 球暖化，莫食肉是上直接上有效的。人類若採用植物性飲 食，全世界根本無人會枵腹肚。改變食食 13 對慣勢食肉的 人來講，無 hiah 簡單，愛伊 kā 彼塊肉提掉，袂輸愛伊的 命。",
    "paragraph_id": 593
  },
  {
    "title": "我聽著花開的聲：台語散文集",
    "author": "廖張皭",
    "text": "M̄-koh，習慣是沓沓仔養成的，咱掀開咱人類的歷史， kám 有親像現代人食肉食 kah tsiah-nī hiông 的？《 新世紀飲食 》內面講：「 食肉 m̄-nā 無健康，閣對咱 的身體有敗害。咱人食油 leh-leh 的肉，引起濟濟的病症， 比如講：大箍過頭、高血壓、心臟病、中風、癌症、失智症， 濟 kah 講袂煞。",
    "paragraph_id": 594
  },
  {
    "title": "我聽著花開的聲：台語散文集",
    "author": "廖張皭",
    "text": "」人類用大量的抗生素佮 hoo-lú-bóng 飼 動物，遐的物件佇人食動物的時，嘛攏做伙吞落腹！2015 年《 全球蔬食快訊 》佇線頂放送植物性生活方式 的資訊。報導北美洲佮世界各地有足濟醫生咧講植物性飲 食的好處，提供咱需要的所有營養，無負擔、無血油、無 反式脂肪酸，是上健康的飲食。1 个英國 18 歲的少年家，予植物性飲食的力量鼓舞， tsiânn-tsò 素食者。",
    "paragraph_id": 595
  },
  {
    "title": "我聽著花開的聲：台語散文集",
    "author": "廖張皭",
    "text": "伊研究發現純素主義會當解決動物權 利、公共衛生、永續佮暖化等等親像肉粽綰的問題。若無 改變食物的生產方式，凡勢會失去咱生存的地球。伊意識 著透過網路予逐家了解是上緊的方法，《 全球蔬食快訊 》 tsua̋n 出世。到 tann，逐月日超過 7 千萬人次點閱，發揮誠重要的 作用。伊講：「 建立 1 个純素世界，愛 uì 個人做起，意識 誠重要，kā 這款意識佮同情心、行動保持一致。",
    "paragraph_id": 596
  },
  {
    "title": "我聽著花開的聲：台語散文集",
    "author": "廖張皭",
    "text": "世界的頭 人、政府佮企業、媒體，嘛攏有責任。」正港是英雄出少年， 堅持做著的代誌，勇敢 tshuā 領世界新潮流，m̄ 驚做先鋒 有偌孤單。世界地球日，這工早起，協助指揮交通的警察先生， 已經 kā 塑膠筍囥佇上邊仔 tsuā 的車路。集合的人愈來愈 濟，陣頭排 kah 長 lò-lò。",
    "paragraph_id": 597
  },
  {
    "title": "我聽著花開的聲：台語散文集",
    "author": "廖張皭",
    "text": "有的手攑牌仔、提布條，有的穿 古錐的動物衫，有的用各種的菜蔬、果子 kā 家己妝 kah 媠 kah，lìng-gooh、西瓜、紅菜頭攏來矣，kán-ná 踩街迎 鬧熱咧，心適 kah。逐家歡歡喜喜，全無抗議遊行的氣氛。活動本底就是 beh 為咱地球佮動物傳福音，放送愛的訊息， 佮逐家分享愛的禮物。咱足濟人細漢的時，攏捌有過誠濟偉大的夢想，想 beh 改變世界。",
    "paragraph_id": 598
  },
  {
    "title": "我聽著花開的聲：台語散文集",
    "author": "廖張皭",
    "text": "大漢了後沓沓仔了解現實的無奈，遐的夢 想予食穿硩 kah 袂喘 khuì。Tsit-má，咱有機會完成做囡 仔時救地球的夢想。改變地球佮動物的運命，祕訣是改變 食食習慣。佇地球暖化 hiah 嚴重的關鍵，邀請你來試植物 性飲食，予地球佮動物 hām 家己 1 个機會，付出愛、得著 愛的禮物。M̄-thang 看家己無，有時陣就是精差 1 个你。",
    "paragraph_id": 599
  },
  {
    "title": "我聽著花開的聲：台語散文集",
    "author": "廖張皭",
    "text": "世界有名的好額人 Bill Gates 講：「 地球的未來，愛靠 逐个人改變飲食。」伊家己食植物性飲食 lia̍h 外，嘛投資 研發代替肉的產品，希望會當像電腦按呢普及逐口灶。植物性飲食是健康、是潮流，m̄ 是犧牲。多元的替代 性卵白質，會當滿足咱各種需求，in 的氣味佮感官享受， 料理起來佮動物肉無精差，若無講根本食袂出來，唯一的 差別是生產方式：無剝削、無刣動物。",
    "paragraph_id": 600
  },
  {
    "title": "我聽著花開的聲：台語散文集",
    "author": "廖張皭",
    "text": "過去飯桌仔頂彼盤肉， 攏曾經是活跳跳的性命。Tsit-má，咱只要有道德勇氣做出 無仝的選擇。M̄ 是綴舊例行，選擇行向美好的未來。台灣 素食餐廳滿四界，有平價的自助餐，嘛有高級料理，thìng 候你光臨。",
    "paragraph_id": 601
  },
  {
    "title": "我聽著花開的聲：台語散文集",
    "author": "廖張皭",
    "text": "遊行的隊伍 uì 信義路 uat 正手爿建國南路，沿路標語、 口號嘛綴咧行，大聲同齊閣有節奏，聲音像海波浪 1 湧閣 1 湧，「 和平 uì 飯桌仔開始 」、「 純素、環保、救地球 」、「 動 物是咱的朋友 」，經過和平東路，跤步大步繼續向前行，行 到終點站客家文化公園。",
    "paragraph_id": 602
  },
  {
    "title": "我聽著花開的聲：台語散文集",
    "author": "廖張皭",
    "text": "有大人 tshuā 囡仔做伙參加，嘛 有人 tshuā「 生毛囡仔 」做伙行，現場少年人 phīng 有歲 數的人閣 khah 濟。有坐捷運來的，嘛有 uì 台灣無仝縣市 坐遊覽車來的。為著共同的信念，呼籲逐家認 bat 綠色生 活、落實永續生活，ǹg 望逐家選擇高雅、慈悲的生活方式， 就算 1 禮拜 1 工，嘛是 1 个新的、勇敢的開始。咱佮動物攏是有知覺的眾生，佇互相依存的世界。",
    "paragraph_id": 603
  },
  {
    "title": "我聽著花開的聲：台語散文集",
    "author": "廖張皭",
    "text": "咱 的同理心若擴大到動物，m̄ 甘動物受苦，領受愛的禮物， 咱就起磅入去高等意識。阮足佮意印度詩人、文學家、哲 學家 Thah-kù-lū14 的詩，伊的詩句定定予阮深思：「 我的 存在，1 个終身的驚喜，號做性命。」這个「 我 」kám m̄ 是萬物？有情眾生動物 kám 無算在內？Thah-kù-lū 的詩：「khah 早咱陷眠，夢講咱是生份 人，精神 tsiah 知，咱是親密的愛人。",
    "paragraph_id": 604
  },
  {
    "title": "我聽著花開的聲：台語散文集",
    "author": "廖張皭",
    "text": "」我想著古早哲學家 莊子的「 莊周夢蝶 」，故事想 beh 傳達啥訊息？是咱人陷眠 變 ia̍h-á？Ah 是 ia̍h-á 夢著家己是人？Ah 是 ia̍h-á 佮人本 底是一體的，本質無精差，kan-nā 披無仝形的外衫，搬演 無仝的角色，做伙妝 thānn 這个美麗的世界。造物者 kā 性命用各種無仝的形象呈現，咱有形的目睭 是看袂清、看袂明的。",
    "paragraph_id": 605
  },
  {
    "title": "我聽著花開的聲：台語散文集",
    "author": "廖張皭",
    "text": "親像小王子講：「 上 kài 重要的物件， 是用目睭看袂著的。」咱愛用心去看、去感受，按呢 tsiah 會知上寶貝、上有價值的是啥，m̄-thang 予咱複雜的頭腦 騙去。Thah-kù-lū 講：「 造物者佇創造之中，揣著伊家己。」 咱人嘛仝款 kám m̄ 是？閣講：「 咱 kā 這个世界讀走精，閣 怪講伊 kā 咱騙騙去。",
    "paragraph_id": 606
  },
  {
    "title": "我聽著花開的聲：台語散文集",
    "author": "廖張皭",
    "text": "」是 lah，虛華的世界，咱若無保持 清明的智覺，克服家己的軟 tsiánn，人生的路途 beh 按怎 堅定家己的跤步 1 步 1 步向前行？2023 年寫 1 Sa-khuh-lah-má-suh：櫻花鉤吻鮭。2 相黏蒂帶：sio-liâm-tì-tuà，關係密切。3 hām-bah-kap：美國割包，漢堡。4 tha-thá-mih：塌塌米。",
    "paragraph_id": 607
  },
  {
    "title": "我聽著花開的聲：台語散文集",
    "author": "廖張皭",
    "text": "5 紅目石獅：潘朵拉的盒子，Pandora's box。6 雞鵤仔：ke-kak-á，未成熟的公雞。7 phòng-phù-á：幫浦，手動抽水機。8 Bí-thoh-sù：Beatles，披頭四。9 phì-siùnn：譬相，含沙射影、奚落、諷刺。10 pué-huē：掰會，提出看法、理由來說服或澄清。11 king-thé：供體，以譬喻或含沙射影的方式罵人。",
    "paragraph_id": 608
  },
  {
    "title": "我聽著花開的聲：台語散文集",
    "author": "廖張皭",
    "text": "12 駁斥：pok-tshik，指激烈反駁別人的言論觀點。13 食食：tsia̍h-si̍t，飲食。14 Thah-kù-lū：Tagore，泰戈爾。",
    "paragraph_id": 609
  }
]